<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html xmlns="http://www.w3.org/1999/xhtml" dir="ltr" lang="sa" xml:lang="sa">
<head>
<meta http-equiv="content-type" content="text/html; charset=utf-8" />
<META name="keywords"    content="संस्कृत, महाभारत, महाभारतं, कुरुक्षेत्र, भीष्म, युधिष्ठिर, अर्जुन, श्रीकृष्ण, नकुल, सहदेव, पाण्डु , भीम, द्रौपदी, कुन्ती , विदुर, वैशम्पायन, व्यास   ">
<META name="description" content="Sanskrit Documents - Mahabharata - BORI Ctitical Edition of Mahabharata and and Kumbhaghonam Edition of the Southern Recension of the Mahabharata">
<meta http-equiv="Content-Type" content="text/html;charset=utf-8" >
<meta name="viewport" content="width=device-width, initial-scale=1.0, maximum-scale=1.0, user-scalable=0">
<script src="https://sanskritdocuments.org/mirrors/mahabharata/vallenato/jquery-1.5.min.js" type="text/javascript" charset="utf-8"></script>
<script src="https://sanskritdocuments.org/mirrors/mahabharata/vallenato/vallenato.js" type="text/javascript" charset="utf-8"></script>
<link rel="stylesheet" href="https://sanskritdocuments.org/mirrors/mahabharata/vallenato/vallenato.css" type="text/css" media="screen" charset="utf-8">
<link href='https://sanskritdocuments.org/mirrors/mahabharata/vallenato/mbh.css' rel='stylesheet' type='text/css'>
<link rel="shortcut icon" href="https://sanskritdocuments.org/favicon.ico">
<LINK REV="made" HREF="mailto:sanskrit@cheerful.com">
<TITLE>महाभारत - पर्व 16. आश्रमवासिकपर्व  - Mahabharata - Southern Recension - Kumbhaghonam Edition - Sanskrit Documents </TITLE>
</HEAD>
<BODY>
<div id="main-menu-container">
<a href="https://sanskritdocuments.org/mirrors/mahabharata/index.html">
<img src="https://sanskritdocuments.org/mirrors/mahabharata/mahabharata.gif" alt="Mahabharata - महाभारतम्" title="Mahabharata" border="0" width="100%"></a>
<div id="main-menu">
        <a href="https://sanskritdocuments.org/" target="new">Sanskrit Documents </a> |
		<a href="https://sanskritdocuments.org/mirrors/mahabharata/mahabharata-bori.html">Critical Edition</a> |
		<a href="https://sanskritdocuments.org/mirrors/mahabharata/mahabharata-sarit.html">Southern Recension</a> |
		<a href="http://www.mahabharata-resources.org/" target="_new">Mahabharata Resources</a>
</div>
<h2>Kumbhaghonam Edition</h2>

<!--			Start Accordion 		-->
<div id="accordion-container">
<h2>
16. आश्रमवासिकपर्व 
</h2>
<h6 class="accordion-header">
आश्रमवासिकपर्व - अध्याय 001</h6>
<div class="accordion-content">
<h3>॥ श्रीः ॥</h3>
<h2>
16.1. अध्यायः 001 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरेण राज्यपरिपालनम्॥ 1 ॥ कुन्तीद्रौपद्यादिभिर्गान्धार्यां श्वश्रूवद्वर्तनम्॥ 2 ॥ भीमवर्जमर्जुनादिभिर्युधिष्ठिरशासनेन विशेषतो धृतराष्ट्रानुवर्तनम्॥ 3 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-1-1x"
name="AzramavAsika-16-1-1x"><!--anchor--></a>श्रीवेदव्यासाय नमः।
</span>
नारायणं नमस्कृत्य नरं चैव नरोत्तमम्।
देवीं सरस्वतीं व्यासं ततो जयमुदीरयेत्॥ 16-1-1 <span class="RSN">(97215)</span> 
<span class="speak">जनमेजय उवाच। 16-1-1x <span class="RSN">(8029)</span> </span>
प्राप्य पैतामहं राज्यं मम पूर्वपितामहाः।
कथमासन्महाराजे धृतराष्ट्रे महात्मनि॥ 16-1-1 <span class="RSN">(97216)</span> 
स तु राजा हतामात्यो हतपुत्रो निराश्रयः।
कथमासीद्धतैश्वर्यो गान्धारी च तपस्विनी॥ 16-1-2 <span class="RSN">(97217)</span> 
कियन्तं चैव कालं ते मम पूर्वपितामहाः।
स्थिता राज्ये महात्मानस्तन्मे व्याख्यातुमर्हसि॥ 16-1-3 <span class="RSN">(97218)</span> 
<span class="speak">वैशम्पायन उवाच। 16-1-4x <span class="RSN">(8030)</span> </span>
प्राप्य राज्यं महात्मानः पाण्डवा हतशत्रवः।
धृतराष्ट्रं पुरस्कृत्य पृथिवीं पर्यपालयन्॥ 16-1-4 <span class="RSN">(97219)</span> 
धृतराष्ट्रमुपातिष्ठद्विदुरः संजयस्तथा।
वैश्यापुत्रश्च मेधावी युयुत्सुः कुरुसत्तम॥ 16-1-5 <span class="RSN">(97220)</span> 
पाण्डवाः सर्वकार्येषु पर्यपृच्चन्त तं नृपम्।
चक्रुस्तेनाभ्यनुज्ञाता वर्षाणि दश पञ्च च॥ 16-1-6 <span class="RSN">(97221)</span> 
सदाऽभिगम्य ते वीराः पर्युपासन्त तं नृपम्।
पादाभिवादनं कृत्वा धर्मिराजमते स्थिताः॥ 16-1-7 <span class="RSN">(97222)</span> 
ते मूर्ध्नि समुपाघ्राताः सर्वकार्याणि चक्रिरे।
कुन्तिभोजसुता चैव गान्धारीमन्ववर्तत॥ 16-1-8 <span class="RSN">(97223)</span> 
द्रौपदी च सुभद्रा च याश्चान्याः पाण्डवस्त्रियः।
समां वृत्तिमवर्तन्त तयोः श्वश्र्वोर्यथाविधि॥ 16-1-9 <span class="RSN">(97224)</span> 
शयनानि महार्हाणि वासांस्याभरणानि च।
राजार्हाणि च सर्वाणि भक्ष्यभोज्यान्यनेकशः॥ 16-1-10 <span class="RSN">(97225)</span> 
युधिष्ठिरो महाराज धृतराष्ट्रेऽभ्युपाहरत्।
तथैव कुन्ती गान्धार्यां गुरुवृत्तिमवर्तत॥ 16-1-11 <span class="RSN">(97226)</span> 
विदुरः संजयश्चैव युयुत्सुश्चैव कौरव।
उपासते स्म तं वृद्धं हतपुत्रं जनाधिपम्॥ 16-1-12 <span class="RSN">(97227)</span> 
श्यालो द्रोणस्य यश्चासीद्दयितो ब्राह्ममो महान्।
स च तस्मिन्महेष्वासः कृपः समभवत्तदा॥ 16-1-13 <span class="RSN">(97228)</span> 
व्यासश्च भगवान्नित्यमासांचक्रे नृपेण ह।
कथाः कुर्वन्पुराणर्षिर्देवर्षिपितृरक्षसाम्॥ 16-1-14 <span class="RSN">(97229)</span> 
धर्मयुक्तानि कार्याणि व्यवहारान्वितानि च।
धृतराष्ट्राभ्यनुज्ञातो विदुरस्तान्यकारयत्॥ 16-1-15 <span class="RSN">(97230)</span> 
सामन्तेभ्यः प्रियाण्यस्य कार्याणि सुबहून्यपि।
प्राप्यन्तेऽर्थेः सुलघुभिः सुनयाद्विदुरस्य वै॥ 16-1-16 <span class="RSN">(97231)</span> 
अकरोद्बन्धमोक्षं च वध्यानां मोक्षणं तथा।
न च धर्मसुतो राजा कदाचित्किञ्चिदब्रवीत्॥ 16-1-17 <span class="RSN">(97232)</span> 
विहारयात्रासु पुनः कुरुराजो युधिष्ठिरः।
सर्वान्कामानुपस्थाप्य धृतराष्ट्रे न्यवेदयत्॥ 16-1-18 <span class="RSN">(97233)</span> 
आरालिकाः सूपकारा रागषाडविकास्तथा।
उपातिष्ठन्त राजानं धृतराष्ट्रं यथापुरम्॥ 16-1-19 <span class="RSN">(97234)</span> 
वासांसि च महार्हाणि माल्यानि विविधानि च।
उपाजह्रुर्यथाकालं धृतराष्ट्रस्य पाण्डवाः॥ 16-1-20 <span class="RSN">(97235)</span> 
मैरेयमधुमांसानि पानकानि लघूनि च।
चित्रान्भक्ष्यविकारांश्च चक्रुस्तस्य यथा पुरा॥ 16-1-21 <span class="RSN">(97236)</span> 
ये चापि पृथिवीपालाः समाजग्मुस्ततस्ततः।
उपातिष्ठन्त ते सर्वे कौरवेन्द्रं यथापुरा॥ 16-1-22 <span class="RSN">(97237)</span> 
कुन्ती च द्रौपदी चैव सात्वती च यशस्विनी।
उलूपी नागकन्या च देवी चित्राङ्गदा तथा॥ 16-1-23 <span class="RSN">(97238)</span> 
धृष्टकेतोश्च भगिनी जरासन्धसुता तथा।
एताश्चान्याश्च बह्व्यो वै योषितः पुरुषर्षभ। 
किंकराः पर्युपातिष्ठन्सर्वाः सुबलजां तथा॥  16-1-24 <span class="RSN">(97239)</span> 
यथा पुत्रवियुक्तोऽयं न किञ्चिद्दुःखमाप्नुयात्।
इति तानन्वशाद्भातॄन्नित्यमेव युधिष्ठिरः॥ 16-1-25 <span class="RSN">(97240)</span> 
एवं ते धर्मराजस्य श्रुत्वा वचनमर्थवत्।
सविशेषमवर्तन्ति भीममेकं तदा विना॥ 16-1-26 <span class="RSN">(97241)</span> 
न हि तत्तस्य वीरस्य हृदयादपसर्पति।
धृतराष्ट्रस्य दुर्बुद्ध्या यद्वृत्तं द्यूतमण्डले॥ ॥ 16-1-27 <span class="RSN">(97242)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि प्रथमोऽध्यायः॥ 1 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-1-2 गान्धारी च यशस्विनीति झ.थ.पाठः॥ 7-1-5 उपातिष्ठदाराधितवान्॥ 7-1-9 सतां वृत्तिमवर्तन्तेति थ.पाठः॥ 7-1-13 तस्मिन्धृतराष्ट्रे समभवत्तन्निकटे अभवत्॥ 7-1-14 वासं चक्रे नृपेण हेति क.थ.पाठः॥ 7-1-16 प्रभावाद्विदुरस्य वै इति क.थ.पाठः॥ 7-1-19 अरया शस्त्रविशेषेण लूनं छिन्नं शाकादि अरालु तत्संस्कुर्वन्ति ते आरालिकाः शाकविशेषकर्तारः रागखाण्डविकास्तथेति झ.पाठः। रागषाडवं पिप्पलीशुठीशर्करोपेतो मुद्गयूषस्तत्कर्तारो रागषाडविकाः॥
</span>

</span>
</div>
<h6 class="accordion-header">
आश्रमवासिकपर्व - अध्याय 002</h6>
<div class="accordion-content">
<h3>॥ श्रीः ॥</h3>
<h2>
16.2. अध्यायः 002 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरेण नागराणां धृतराष्ट्रानुशासनपूर्वकं सहभ्रातृभिरप्रमादेन तत्परितोषणम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-2-1x"
name="AzramavAsika-16-2-1x"><!--anchor--></a>वैशम्पायन उवाच।
</span>
एवं सम्पूजितो राजा पाण्डवैरंबिकासुतः।
विजहार यथापूर्वमृषिभिः पर्युपस्थितः॥ 16-2-1 <span class="RSN">(97243)</span> 
ब्रह्मदेयाग्रहारांश्च प्रददौ स कुरूद्वहः।
तच्च कुन्तीसुतो राजा सर्वमेवान्वमोदत॥ 16-2-2 <span class="RSN">(97244)</span> 
आनृशंस्यपरो राजा प्रीयमाणो युधिष्ठिरः।
उवाच स तदा भ्रातॄनमात्यांश्च महीपतिः। 
मया चैव भवद्भिश्च मान्य एष नराधिपः॥  16-2-3 <span class="RSN">(97245)</span> 
निदेशे धृतराष्ट्रस्य यस्तिष्ठति स मे सुहृत्।
विपरीतश्च मे शत्रुर्नियम्यश्च भवेन्नरः॥ 16-2-4 <span class="RSN">(97246)</span> 
परिवृत्तेषु चाहःसु पुत्राणां श्राद्धकर्मणि।
ददौ च राजा वित्तानि यावदस्य चिकीर्षितम्॥ 16-2-5 <span class="RSN">(97247)</span> 
ततः स राजा कौरव्यो धृतराष्ट्रो महामनाः।
ब्राह्मणेभ्यो यथार्हेभ्यो ददौ वित्तान्यनेकशः॥ 16-2-6 <span class="RSN">(97248)</span> 
धर्मिराजश्च भीमश्च सव्यसाची यमावपि।
तत्सर्वमन्ववर्तन्त धृतराष्ट्रव्यपेक्षया॥ 16-2-7 <span class="RSN">(97249)</span> 
कथं नु राजा वृद्धः स पुत्रपौत्रवधार्दितः।
शोकमस्मत्कृतं प्राप्यि न म्रियेतेति चिन्त्य ते॥ 16-2-8 <span class="RSN">(97250)</span> 
यावद्धि कुरुवीरस्य जीवत्पुत्रस्य वै सुखम्।
तावत्सुखमवाप्नोति भोगांश्चैव व्यवस्थितान्॥ 16-2-9 <span class="RSN">(97251)</span> 
ततस्ते सहिताः पञ्च भ्रातरः पाण्डुनन्दनाः।
तथाशीलाः समातस्थुर्धृतराष्ट्रस्य शासने॥ 16-2-10 <span class="RSN">(97252)</span> 
धृतराष्ट्रश्च तान्सर्वान्विनीतान्नियमे स्थितान्।
शिष्यवृत्तिं समापन्नान्गुरुवत्प्रत्यपद्यत॥ 16-2-11 <span class="RSN">(97253)</span> 
गान्धारी चैव पुत्राणां विविधैः श्राद्धकर्मभिः।
आनृण्यमगमत्कामान्विप्रेभ्यः प्रतिपाद्य सा॥ 16-2-12 <span class="RSN">(97254)</span> 
एवं धर्मभृतांश्रेष्ठो धर्मराजो युधिष्ठिरः।
भ्रातृभिः सहितो धीमान्पूजयामासं तं नृपम्॥ 16-2-13 <span class="RSN">(97255)</span> 
स राजा सुमहातेजा वृद्धः कुरुकुलोद्वहः।
न ददर्श तदा किञ्चिदप्रियं पाण्डुनन्दने॥ 16-2-14 <span class="RSN">(97256)</span> 
वर्तमानेषु सद्वृत्तिं पाण्डवेषु महात्मसु।
प्रीतिमानभवद्राजा धृतराष्ट्रोंऽबिकासुतिः॥ 16-2-15 <span class="RSN">(97257)</span> 
सौबलेयी च गान्धारी पुत्रशोकमपास्य तम्।
सदैव प्रीतिमत्यासीत्तनयेषु निजेष्विव॥ 16-2-16 <span class="RSN">(97258)</span> 
प्रियाण्येव तु कौरव्यो नाप्रियाणि कुरूद्वहः।
वैचित्रवीर्य नृपतौ समाचरत सर्वदा॥ 16-2-17 <span class="RSN">(97259)</span> 
यद्यद्ब्रूते च किञ्चित्स धृतराष्ट्रो जनाधिपः।
गुरु वा लघु वा कार्यं गान्धारी च तपस्विनी॥ 16-2-18 <span class="RSN">(97260)</span> 
तं स राजा महाराज पाण्डवानां धुरंधरः।
पूजयित्वा वचस्तत्तदकार्षीत्परवीरहा॥ 16-2-19 <span class="RSN">(97261)</span> 
तेन तस्याभवत्प्रीतो वृत्तेन स नराधिपः।
अन्वतप्यत संस्मृत्य पुत्रं तं मन्दचेतसम्॥ 16-2-20 <span class="RSN">(97262)</span> 
सदा च प्रातरुत्थाय कृतजप्यः शुचिर्नृपः।
आशास्ते पाण्डुपुत्राणां समरेष्वपराजयम्॥ 16-2-21 <span class="RSN">(97263)</span> 
ब्राह्मणान्स्वस्तिवाच्याथ हुत्वा चैव हुताशनम्।
आयूंषि पाण्डुपुत्राणामाशंसत नराधिपः॥ 16-2-22 <span class="RSN">(97264)</span> 
न तां प्रीतिं परामाप पुत्रेभ्यः स तदा पुरा।
यां प्रीतिं पाण्डुपुत्रेभ्यः सदाऽवाप नराधिपः।  16-2-23 <span class="RSN">(97265)</span> 
ब्राह्मणानां यथा वृत्तः क्षत्रियाणां यथाविधः।
तथा विट्शूद्रसङ्घानामभवत्स प्रियस्तदा॥ 16-2-24 <span class="RSN">(97266)</span> 
यच्च किञ्चित्तदा पापं धृतराष्ट्रसुतैः कृतम्।
अकृत्वा हृदि तत्पापं तं नृपं सोन्ववर्तत॥ 16-2-25 <span class="RSN">(97267)</span> 
यः कश्चिदपि यत्किञ्चित्प्रमादादंबिकासुते।
कुरुते द्वेष्यतामेति स कौन्तेयस्य धीमतः॥ 16-2-26 <span class="RSN">(97268)</span> 
न राज्ञो धृतराष्ट्रस्य न च दुर्योधनस्य वै।
उवाच दुष्कृतं कश्चिद्युधिष्ठिरभयान्नरः॥ 16-2-27 <span class="RSN">(97269)</span> 
धृत्या तुष्टो नरेन्द्रः स गान्धारी विदुरस्तथा।
अजातशत्रोर्वृत्तेन न तु भीमस्य पार्थिवः॥ 16-2-28 <span class="RSN">(97270)</span> 
अन्ववर्तत भीमोपि निश्चितो धर्मजं नृपम्।
धृतराष्ट्रं च सम्प्रेक्ष्य सदा भवति दुर्मनाः॥ 16-2-29 <span class="RSN">(97271)</span> 
राजानमनुवर्तन्त धर्मपुत्रममित्रहा।
अन्ववर्तत संक्रुद्धो हृदयेन पराङ्मुखः॥ ॥ 16-2-30 <span class="RSN">(97272)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि द्वितीयोऽध्यायः॥। 2 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-2-4 निरस्यश्च भवेन्नर इति क.थ.पाठः॥
</span>

</span>
</div>
<h6 class="accordion-header">
आश्रमवासिकपर्व - अध्याय 003</h6>
<div class="accordion-content">
<h3>॥ श्रीः ॥</h3>
<h2>
16.3. अध्यायः 003 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
भीमसेनपरुषभाषणश्रवणान्निर्वेदमुपगतवता धृतराष्ट्रेणि सहगान्धार्या वनगमनाध्यवसायः॥ 1 ॥ तथा सकलपौरानयनेन तेषु स्वाध्यवसायनिवेदनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-3-1x"
name="AzramavAsika-16-3-1x"><!--anchor--></a>वैशम्पायन उवाच।
</span>
युधिष्ठिरस्य नृपतेर्दुर्योधनपितुस्तदा।
नान्तरं दद्दशू राज्ये पुरुषाः प्रणयं प्रति॥ 16-3-1 <span class="RSN">(97273)</span> 
यदा तु कौरवो राजा पुत्रं सस्मार बालिशम्।
तदा भीमं हृदा राजन्नपध्याति स पार्थिवः॥ 16-3-2 <span class="RSN">(97274)</span> 
कौरवश्चैव भीमश्च हृदाऽन्योन्यमवर्तताम्।
ध्यायन्तौ श्लक्ष्णया वाचा त्वन्योन्यमभितिष्टितां  16-3-3 <span class="RSN">(97275)</span> 
अप्रकाशं व्यलीकानि चकारास्य वृकोदरः।
आज्ञां प्रत्यहरच्चापि कृतकैः पुरुषैः सदा॥ 16-3-4 <span class="RSN">(97276)</span> 
स्मरन्दुर्मन्त्रितं तस्य वृत्तान्यप्यस्य कानिचित्।
`असकृच्चाप्युवाचेदं हतास्ते मन्दचेतसः॥'  16-3-5 <span class="RSN">(97277)</span> 
अथ भीमः सुहृन्मध्ये बाहुशब्दं तथाऽकरोत्।
संश्रवे धृतराष्ट्रस्य गान्धार्याश्चाप्यमर्षणः॥ 16-3-6 <span class="RSN">(97278)</span> 
स्मृत्वा दुर्योधनं शत्रुं कर्णदुःखासनावपि।
प्रोवाचेदं सुसंरब्धो भीमः सपरुषं वचः॥ 16-3-7 <span class="RSN">(97279)</span> 
अन्धस्य नृपतेः पुत्रा मया परिघवाहुना।
नीता लोकममुं सर्वे नानाशस्त्रास्त्रयोधिनः॥ 16-3-8 <span class="RSN">(97280)</span> 
इमौ तौ परिघप्रख्यौ भुजौ मम दुरासदौ।
ययोरन्तरमासाद्य धार्तराष्ट्राः क्षयं गताः॥ 16-3-9 <span class="RSN">(97281)</span> 
ताविमौ चन्दनेनाकौ वन्दनीयौ च मे भुजौ।
याभ्यां दुर्योधनो नीतः क्षयं ससुतबान्धवः॥ 16-3-10 <span class="RSN">(97282)</span> 
एतास्चान्याश्च विविधाः शल्यभुता नराधिपः।
वृकोदरस्य ता वाचः श्रुत्वा निर्वेदमागमत्॥ 16-3-11 <span class="RSN">(97283)</span> 
सा च बुद्धिमती देवी कालपर्यायवेदिनी।
गान्धारी सर्वधर्मज्ञा तान्यलीकानि शुश्रुवे। 
`कुन्तीं वर्या तु संवीक्ष्य शापे नास्याकरोन्मति'  16-3-12 <span class="RSN">(97284)</span> 
ततः पञ्चदशे वर्षे समतीते नराधिपः।
राजा निर्वेदमापेदे भीमवाग्बाणपीडितः॥ 16-3-13 <span class="RSN">(97285)</span> 
`सुखासक्तं कृच्छ्रपरं ज्ञात्वा चैव युधिष्ठिरम्।
तपोयोगात्तपस्तप्तुं मनश्चक्रे महामतिः॥'  16-3-14 <span class="RSN">(97286)</span> 
नान्वबुध्यत तद्राजा कुन्तीपुत्रो युधिष्ठिरः।
श्वेताश्वोवाऽथकुन्ती वा द्रौपदी वा यशस्विनी॥ 16-3-15 <span class="RSN">(97287)</span> 
माद्रीपुत्रौ च भीमस्य मतं तावन्ववर्तताम्।
राज्ञस्तु चित्तं रक्षन्तौ नोचतुः स्वयमप्रियम्॥ 16-3-16 <span class="RSN">(97288)</span> 
ततः समानयामास धृतराष्ट्रः सुहृज्जनम्।
बाष्पसंदिग्धमत्यर्थमिदमाह च तान्भृशम्॥ 16-3-17 <span class="RSN">(97289)</span> 
विदितं भवतामेतद्यथा वृत्तः कुरुक्षयः।
ममापराधात्तत्सर्वमिति ज्ञेयं तु कौरवाः॥ 16-3-18 <span class="RSN">(97290)</span> 
योऽहं दुष्टमतिं मन्दो ज्ञातीनां भयवर्धनम्।
दुर्योधनं कौरवाणामाधइपत्येऽभ्यषेचयम्। 
यच्चाहं वासुदेवस्य नाश्रौषं वाक्यमर्थवत्॥  16-3-19 <span class="RSN">(97291)</span> 
वध्यतां साध्वयं पापः सामात्य इति दुर्मतिः।
पुत्रस्नेहाभिभूतस्तु हितमुक्तो मनीषिभिः॥ 16-3-20 <span class="RSN">(97292)</span> 
विदुरेणाथ भीष्मेण द्रोणेन च कृपेण च।
पदेपदे भगवता व्यासेन च महात्मना। 
संजयेनाथ गान्धार्या तदिदं तप्यते मया॥  16-3-21 <span class="RSN">(97293)</span> 
यच्चाहं पाण्डुपुत्रेषु गुणवत्सु महात्मसु।
न न्यस्तवाञ्श्रियं दीप्तां पितृपैतामहीमिमाम्॥ 16-3-22 <span class="RSN">(97294)</span> 
विनाशं पश्यमानो हि सर्वराज्ञां गदाग्रजः।
एतच्छ्रेयस्तु परमममन्यत जनार्दनः॥ 16-3-23 <span class="RSN">(97295)</span> 
सोहमेतान्यलीकानि दुर्वृत्तान्यात्मनस्तदा।
हृदये शल्यभूतानि धारयामि सहस्रशः॥ 16-3-24 <span class="RSN">(97296)</span> 
विशेषतस्तु दह्यामि वर्षे पञ्चदशेऽद्य वै।
अस्य पापस्य शुद्ध्यर्थं नियतोस्मि सुदुर्मतिः॥ 16-3-25 <span class="RSN">(97297)</span> 
चतुर्थे नियते काले कदाचिदपि चाष्टमे।
तृष्णाविनयनं भुञ्जे गान्धारी वेद तन्मम॥ 16-3-26 <span class="RSN">(97298)</span> 
करोत्याहारमिति मां सर्वः परिजनः सदा।
युधिष्ठिरभयादेति भृशं तप्यति पाण्डवः॥ 16-3-27 <span class="RSN">(97299)</span> 
भूमौ शये जप्यपरो दर्भष्वजिनसंवृतः।
नियमव्यपदेशेन गान्धारी च यशस्विनी॥ 16-3-28 <span class="RSN">(97300)</span> 
अहं पुत्रशतं वीरं सङ्ग्रामेष्वपलायिनम्।
नानुतप्ये हतं तत्र क्षत्रधर्मं हि तं विदुः॥ 16-3-29 <span class="RSN">(97301)</span> 
इत्युक्त्वा धर्मराजानमभ्यभाषत कौरवः।
भद्रं ते यादवीमातर्वचश्चेदं निबोध मे॥ 16-3-30 <span class="RSN">(97302)</span> 
सुखमध्युषितः पुत्र त्वया सुपरिपालितः।
मया दानानि दत्तानि श्राद्धानि च पुनःपुनः॥ 16-3-31 <span class="RSN">(97303)</span> 
प्रकृष्टं च मया पुत्र पुण्यं चीर्णं यथाबलम्।
गान्धारी हतपुत्रेयं धैर्येणोदीक्षते च माम्॥ 16-3-32 <span class="RSN">(97304)</span> 
द्रौपद्या ह्यपकर्तारस्तव चैश्वर्यहारिणः।
समतीता नृशंसास्ते स्वधर्मेण हता युधि॥ 16-3-33 <span class="RSN">(97305)</span> 
न तेषु प्रतिकर्तव्यं पश्यामि कुरुनन्दन।
सर्वे शस्त्रजिताँल्लोकान्गतास्तेऽभिमुखं हताः॥ 16-3-34 <span class="RSN">(97306)</span> 
आत्मनस्तु हितं पुण्यं प्रतिकर्तव्यमद्य ते।
गान्धार्याश्चैव राजेन्द्र तदनुज्ञातुमर्हसि॥ 16-3-35 <span class="RSN">(97307)</span> 
त्वं तु शस्त्रभृतां श्रेष्ठः सततं धर्मवत्सलः।
राजा गुरुः प्राणभृतां तस्मादेतद्ब्रवीम्यहम्॥ 16-3-36 <span class="RSN">(97308)</span> 
अनुज्ञातस्त्वया वीर संश्रयेयं वनान्यहम्।
चीरवल्कलभृद्राजन्गान्धार्या सहितोऽनया॥ 16-3-37 <span class="RSN">(97309)</span> 
तवाशिषः प्रयुञ्जानो भविष्यामि वनेचरः।
उचितं नः कुले तात सर्वेषां भरतर्षभ। 
पुत्रेष्वैश्चर्यमाधाय वयसोन्ते वनं नृप॥  16-3-38 <span class="RSN">(97310)</span> 
तत्राहं वायुभक्षो वा निराहारोपि वा वसन्।
पत्न्या सहानया वीर चरिष्यामि तपः परम्॥ 16-3-39 <span class="RSN">(97311)</span> 
त्वं चापि फलभाक्तात तपसः पार्थिवो ह्यसि।
फलभाजो हि राजानः कल्याणस्येतरस्य वा॥ ॥ 16-3-40 <span class="RSN">(97312)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि तृतीयोऽध्यायः॥ 3 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-3-3 तथैव भीमसेनोऽपि धृतराष्ट्रं जनाधिपम्। नामर्षयत राजेन्द्रि सदैव दुष्टवद्धृदेति झ.पाठः॥ 7-3-24 सोहमेतान्यतीतानीति क.पाठः॥ 7-3-26 तृष्णविनयनं तृषामात्रापहं मण्डदि नतु क्षुद्व्याधिहरम्॥
</span>

</span>
</div>
<h6 class="accordion-header">
आश्रमवासिकपर्व - अध्याय 004</h6>
<div class="accordion-content">
<h3>॥ श्रीः ॥</h3>
<h2>
16.4. अध्यायः 004 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धुतराष्ट्रेण युधिष्ठिरंप्रति स्वस्य वनगमनाभ्यनुज्ञानप्रार्थना॥ 1 ॥ युधिष्ठिरेण धृतराष्ट्रानुशोचनपूर्वकं तत्प्रतिषेधने व्यासेन युधिष्ठिरचोदनाय तत्रागमनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-4-1x"
name="AzramavAsika-16-4-1x"><!--anchor--></a>युधिष्ठिर उवाच।
</span>
न मां प्रीणयते राज्यं त्वय्येवं दुःखिते नृप।
दिङ्मामस्तु सुदुर्बुद्धिं राज्यसक्तं प्रमादिनम्॥ 16-4-1 <span class="RSN">(97313)</span> 
गृहे वसन्तं दुःखार्तमुपवासकृशं भृशम्।
यताहारं क्षितिशयं नाविदं भ्रातृभिः सह॥ 16-4-2 <span class="RSN">(97314)</span> 
अहोस्मि वञ्चितो मूढो भवता गूढबुद्धिना।
विस्वासयित्वा पूर्वं मां यदिदं दुःखमश्नुथा॥ 16-4-3 <span class="RSN">(97315)</span> 
किं मे राज्येन भोगैर्वा किं यज्ञैः किं सुखेन वा।
यस्य मे त्वं महीपाल दुखान्येतान्यवाप्तवान्॥ 16-4-4 <span class="RSN">(97316)</span> 
पीडितं चापि जानामि राज्यमात्मानमेव च।
अनेन वचसा तेऽद्य दुःखितस्य जनेश्वरः॥ 16-4-5 <span class="RSN">(97317)</span> 
भवान्पिता भवान्माता भवान्नः परमो गुरुः।
भवता विप्रहीणा वै क्वनु तिष्ठामहे वयम्॥ 16-4-6 <span class="RSN">(97318)</span> 
औरसो भवतः पुत्रो युयुत्सुर्नृपसत्तम।
अस्तु राजा महाराज यमन्यं मन्यते भवान्॥ 16-4-7 <span class="RSN">(97319)</span> 
अहं वनं गमिष्यामि भवान्राजा प्रशास्त्विदम्।
नमामयशसा दग्धं भूयस्त्वं दग्धुमर्हसि॥ 16-4-8 <span class="RSN">(97320)</span> 
नाहं राजा भवान्राजा भवता परवानहम्।
कथं गुरुं त्वां धर्मज्ञमनुज्ञातुमिहोत्सहे॥ 16-4-9 <span class="RSN">(97321)</span> 
न मन्युर्हृदि नः कश्चित्सुयोधनकृतेऽनघ।
भवितव्यं तथा तद्धि वयं चान्ये च मोहिताः॥ 16-4-10 <span class="RSN">(97322)</span> 
वयं पुत्रा हि भवोत यथा दुर्योधनादयः।
गान्धारी चैव कुन्ती च निर्विशेषे मते मम॥ 16-4-11 <span class="RSN">(97323)</span> 
स मां त्वं यदि राजेन्द्र परित्यज्य गमिष्यसि।
पृष्ठतस्त्वनुयास्यामि सत्यमात्मानमालभे॥ 16-4-12 <span class="RSN">(97324)</span> 
इयं हि वसुसंपूर्णा मही सागरमेखला।
भवता विप्रहीणस्य न मे प्रीतिकरी भवेत्॥ 16-4-13 <span class="RSN">(97325)</span> 
भवदीयमिदं सर्वं शिरसा त्वां प्रसादये।
त्वदधीनाः स्म राजेन्द्र व्येतु ते मानसो ज्वरः॥ 16-4-14 <span class="RSN">(97326)</span> 
भवितव्यमनुप्राप्तो मन्ये त्वं वसुधाधिप।
दिष्ट्या शुश्रूषमाणस्त्वां मोक्षिष्ये मनसो ज्वरं॥ 16-4-15 <span class="RSN">(97327)</span> 
<span class="speak">धृतराष्ट्र उवाच। 16-4-16x <span class="RSN">(8031)</span> </span>
तापस्ये मे मनस्तात वर्तते कुरुनन्दन।
उचितं च कुलेऽस्माकमरण्यगमनं प्रभो॥ 16-4-16 <span class="RSN">(97328)</span> 
चिरमध्युषितः पुत्र चिरं शुश्रूषितस्त्वया।
वृद्धं मामप्यनुज्ञातुमर्हसि त्वं नराधिप॥ 16-4-17 <span class="RSN">(97329)</span> 
<span class="speak">वैशम्पायन उवाच। 16-4-18x <span class="RSN">(8032)</span> </span>
इत्युक्त्वा धर्मराजानं वेपमानं कृताञ्जलिम्।
उवाच विदुरं राजा धृतराष्ट्रोंऽबिकासुतः॥ 16-4-18 <span class="RSN">(97330)</span> 
संजयं च महात्मानं कृपं चापि महारथम्।
अनुनेतुमिहेच्छामि भवद्भिर्वसुधाधिपम्॥ 16-4-19 <span class="RSN">(97331)</span> 
म्लायते मे मनो हीदं मुखं च परिशुष्यति।
वयसा च प्रकृष्टेन वाग्व्यायामेन चैव ह॥ 16-4-20 <span class="RSN">(97332)</span> 
इत्युक्त्वा स तु धर्मात्मा वृद्धो राजा कुरूद्वहः।
गान्धारीं शिश्रिये धीमान्सहसैव गतासुवत्॥ 16-4-21 <span class="RSN">(97333)</span> 
तं तु दृष्ट्वा समासीनं विसंज्ञमिव कौरवम्।
आर्तिं राजाऽगमत्तीव्रां कौन्तेयः परवीरहा॥ 16-4-22 <span class="RSN">(97334)</span> 
<span class="speak">युधिष्ठिर उवाच। 16-4-23x <span class="RSN">(8033)</span> </span>
यस्य नागसहस्रेण शतसङ्ख्येन वै बलम्।
सोयं नारीं व्यपाश्रित्य शेते राजा गतासुवत्॥ 16-4-23 <span class="RSN">(97335)</span> 
आयसी प्रतिमा येन भीमसेनस्य सा पुरा।
चूर्णीकृता बलवता सोबलामाश्रितः स्त्रियम्॥ 16-4-24 <span class="RSN">(97336)</span> 
धिगस्तु मामधर्मज्ञं धिग्बुद्धिं धिक्च मे श्रुतम्।
यत्कृते पृथिवीपालः शेतेऽयमतथोचितः॥ 16-4-25 <span class="RSN">(97337)</span> 
अहमप्युपवत्स्यामि यथैवायं गुरुर्मम।
यदि राजा न भुङ्क्तेऽयं गान्धारी च यशस्विनी॥ 16-4-26 <span class="RSN">(97338)</span> 
<span class="speak">वैशम्पायन उवाच। 16-4-27x <span class="RSN">(8034)</span> </span>
ततोस्य पाणिना राजञ्जलशीतेन पाण्डवः।
उरो मुखं च शनकैः पर्यमार्जत धर्मवित्॥ 16-4-27 <span class="RSN">(97339)</span> 
तेन रत्नौषधिमता पुण्येन च सुगन्धिना।
पाणिस्पर्शेन राज्ञः स राजा संज्ञामवाप ह॥ 16-4-28 <span class="RSN">(97340)</span> 
स्पृशन्तं पाणिना भूयः परिष्यज्य च पाण्डवम्।
`उवाच राजा धर्मज्ञो धृतराष्ट्रः शुभं वचः॥'  16-4-29 <span class="RSN">(97341)</span> 
जीवामीवातिसंस्पर्शात्तव राजीवलोचन।
मूर्धानं च तवाघ्रातुमिच्छामि मनुजाधिप। 
पाणिभ्यां हि परिस्प्रष्टुं प्राणानां हितमात्मनि॥  16-4-30 <span class="RSN">(97342)</span> 
अष्टमो ह्यद्य कालोऽयमाहारस्य कृतस्य मे।
येनाहं कुरुशार्दूल शक्नोमि न विचेष्टितुम्॥ 16-4-31 <span class="RSN">(97343)</span> 
व्यायामश्चायमत्यर्थं कृतस्त्वामभियाचता।
ततो ग्लानमनास्तान नष्टसंज्ञ इवाभवम्॥ 16-4-32 <span class="RSN">(97344)</span> 
तवामृतसुखस्पर्शं हस्तस्पर्शमिमं प्रभो।
लब्ध्वा संजीवितोस्मीति मन्ये कुरुकुलोद्वह॥ 16-4-33 <span class="RSN">(97345)</span> 
<span class="speak">वैशम्पायन उवाच। 16-4-34x <span class="RSN">(8035)</span> </span>
एवमुक्तस्तु कौन्तेयः पित्रा ज्येष्ठेन भारत।
पस्पर्श सर्वगात्रेषु स्नेहार्द्रस्तं शनैस्तदा॥ 16-4-34 <span class="RSN">(97346)</span> 
उपलभ्य ततः प्राणान्धृतराष्ट्रो महीपतिः।
बाहुभ्यां सम्परिष्वज्य मूर्ध्न्याजिघ्रत पाण्डवम्॥ 16-4-35 <span class="RSN">(97347)</span> 
विदुरादयश्च ते सर्वे रुरुदुर्दुःखिता भृशम्।
अतिदुःखात्तु राजानं नोचुः किञ्चन पाण्डवम्॥ 16-4-36 <span class="RSN">(97348)</span> 
गान्धारी त्वेव धर्मज्ञा मनसोद्वहती भृशम्।
दुःखान्यधारयद्राजन्मैवमित्येव चाब्रवीत्॥ 16-4-37 <span class="RSN">(97349)</span> 
इतरास्तु स्त्रियः सर्वाः कुन्त्या सह सुदःखिताः।
नेत्रैरागतविक्लेदैः परिवार्य स्थिताऽभवन्॥ 16-4-38 <span class="RSN">(97350)</span> 
अथाब्रवीत्पुनर्वाक्यं धृतराष्ट्रो युधिष्ठिरम्।
अनुजानीहि मां राजंस्तापस्ये भरतर्षभ॥ 16-4-39 <span class="RSN">(97351)</span> 
ग्लायते मे मनस्तात भूयोभूयः प्रजल्पतः।
न मामतः परं पुत्र परिक्लेष्टुमिहार्हसि॥ 16-4-40 <span class="RSN">(97352)</span> 
तस्मिंस्तु कौरवेन्द्रे तं तथा ब्रुवति पाण्डवम्।
सर्वेषामवरोधानामार्तनादो महानभूत्॥ 16-4-41 <span class="RSN">(97353)</span> 
दृष्ट्वा कृशं विवर्णं च राजानमतथोचितम्॥
उपवासपरिश्रान्तं त्वगस्थिपरिवारितम्॥ 16-4-42 <span class="RSN">(97354)</span> 
धर्मपुत्रः स्वपितरं परिष्वज्य महाप्रभुम्।
शोकजं बाष्पमुत्सृज्यि पुनर्वचनमब्रवीत्॥ 16-4-43 <span class="RSN">(97355)</span> 
न कामये नरश्रेष्ठ जीवितं पृथिवीं तथा।
यथा तव प्रियं राजंश्चिकीर्षामि परंतप॥ 16-4-44 <span class="RSN">(97356)</span> 
यदि चाहमनुग्राह्यो भवतो दयितोऽपि वा।
क्रियतां तावदाहारस्ततो वेत्स्याम्यहं परम्॥ 16-4-45 <span class="RSN">(97357)</span> 
ततोऽब्रवीन्महातेजा धृतराष्ट्रो युधिष्ठिरम्।
अनुज्ञातस्त्वया पुत्र भुञ्जीयामिति कामये॥ 16-4-46 <span class="RSN">(97358)</span> 
इति ब्रुवति राजेन्द्रे धृतराष्ट्रे युधिष्ठिरम्।
ऋषिः सत्यवतीपुत्रो व्यासोऽभ्योत्य वचोऽब्रवीत्॥ ॥ 16-4-47 <span class="RSN">(97359)</span> 
 <span>
इति श्रीमन्महाभारते आश्रमवासिकपर्वणि आश्रमिवासपर्वणि चतुर्थोऽध्यायः॥ 4 ॥
</span>

</span>
</div>
<h6 class="accordion-header">
आश्रमवासिकपर्व - अध्याय 005</h6>
<div class="accordion-content">
<h3>॥ श्रीः ॥</h3>
<h2>
16.5. अध्यायः 005 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
व्यासेन युधिष्ठिरंप्रति सहेतूपन्यासं धृतराष्ट्रस्य धृतराष्ट्रस्य वनगमनाभ्यनुज्ञानचोदनापूर्वकं स्वाश्रमगमनम्॥ 1 ॥ युधिष्ठिरेणि धृतराष्ट्रंप्रति कृच्छ्रेण तदभ्यनुज्ञानाङ्गीकरणम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-5-1x"
name="AzramavAsika-16-5-1x"><!--anchor--></a>व्यास उवाच।
</span>
युधिष्ठिर महाबाहो ********** कुरुनन्दनः।
धृतराष्ट्रो महातेजास्तत्कुरुष्वाविचारयन्॥ 16-5-1 <span class="RSN">(97360)</span> 
अयं हि वृद्धो नृपतिर्हतपुत्रो विशेषतः।
नेदं कृच्छ्रं चिरतरं सहेदिति मतिर्मम॥ 16-5-2 <span class="RSN">(97361)</span> 
गान्धारी च महाभागा प्राज्ञा करुणवेदिनी।
पुत्रशोकं महाराज धैर्येणोद्वहते भृशम्॥ 16-5-3 <span class="RSN">(97362)</span> 
अहमप्येतदेव त्वां ब्रवीमि कुरु मे वचः।
अनुज्ञां लभतां राजा मां वृथेह मरिष्यति॥ 16-5-4 <span class="RSN">(97363)</span> 
`स्वस्थो भवत्वयं धीमान्वनेषु मधुगन्धिषु।'
राजर्षीणां पुराणानामनुयातु गतिं नृपः। राजर्षीणां हि सर्वेषामन्ते वनमुपाश्रयः॥  16-5-5 <span class="RSN">(97364)</span> 
<span class="speak">वैशम्पायन उवाच। 16-5-6x <span class="RSN">(8036)</span> </span>
इत्युक्तः स तदा राजा व्यासेनाद्भुतकर्मणा।
प्रत्युवाच महातेजा धर्मराजो महामुनिम्॥ 16-5-6 <span class="RSN">(97365)</span> 
भगवानेव नो मान्यो भगवानेव नो गुरुः।
भगवानस्य राज्यस्य कुलस्य च परायणम्॥ 16-5-7 <span class="RSN">(97366)</span> 
अहं तु पुत्रो भगवन्पिता राजा गुरुश्च मे।
निदेशवती च पितुः पुत्रो भवति धर्मतः॥ 16-5-8 <span class="RSN">(97367)</span> 
<span class="speak">वैशम्पायन उवाच। 16-5-9x <span class="RSN">(8037)</span> </span>
इत्युक्तः स तु तं प्राह व्यासो वेदविदांवरः।
युधिष्ठिरं महातेजाः पुनरेव महाकविः॥ 16-5-9 <span class="RSN">(97368)</span> 
एवमेतन्महाभाग यथा वदसिं भारत।
राजाऽयं वृद्धतां प्राप्तः प्रमाणे परमे स्थितः॥ 16-5-10 <span class="RSN">(97369)</span> 
सोयं मयाऽभ्यनुज्ञातस्त्वथा च पृथिवीपतिः।
करोतु स्वमभिप्रायं मा स्म विघ्नकरो भव॥ 16-5-11 <span class="RSN">(97370)</span> 
एष एव परो धर्मो राजर्षीणां युधिष्ठिर।
समरे वा भवेन्मृत्युर्वने वा विधिपूर्वकम्॥ 16-5-12 <span class="RSN">(97371)</span> 
पित्रा तु तव राजेन्द्र पाण्डुना पृथिवीक्षिता।
शिष्यभूतेन राजाऽयं गुरुवत्पर्युपासितः॥ 16-5-13 <span class="RSN">(97372)</span> 
क्रतुभिर्दक्षिणावद्भी रत्नपर्वतशोभितैः।
महद्भिरिष्टं गौर्भुक्ता प्रजाश्च परिपालिताः॥ 16-5-14 <span class="RSN">(97373)</span> 
पुत्रसंस्यं च विपुलं राज्यं विप्रोषिते त्वयि।
त्रयोदशसमा भुक्तं दत्तं च विविधं वसु॥ 16-5-15 <span class="RSN">(97374)</span> 
त्वया चायं नरव्याघ्र गुरुशुश्रूषयाऽनघ।
आराधितः स भृत्येन गान्धारी च यशस्विनी॥ 16-5-16 <span class="RSN">(97375)</span> 
अनुजानीहि पितरं समयोऽस्म तपोविधौ।
न मन्युर्विद्यते चास्य सुसूक्ष्मोऽपि युधिष्ठिर॥ 16-5-17 <span class="RSN">(97376)</span> 
<span class="speak">वैशम्पायन उवाच। 16-5-18x <span class="RSN">(8038)</span> </span>
एतावदुक्त्वा वचनमनुमान्य च पार्थिवम्।
तथाऽस्त्विति च तेनोक्तः कौतेयेन ययौ वनम्॥ 16-5-18 <span class="RSN">(97377)</span> 
गते भगवति व्यासे राजा पाण्डुसुतस्तदा।
प्रोवाच पितरं वृद्धं मन्दंमन्दमिवानतः॥ 16-5-19 <span class="RSN">(97378)</span> 
यदाह भगवान्व्यासो यच्चापि भवतो मतम्।
यथाऽऽह च महेष्वासः कृपो विदुर एव च॥ 16-5-20 <span class="RSN">(97379)</span> 
युयुत्सुः संजयश्चैव तत्कर्तास्म्यहमञ्जसा।
सर्व एव हि मान्या मे कुलस्य हि हितैषिणः॥ 16-5-21 <span class="RSN">(97380)</span> 
इदं तु याचे नृपते त्वामहं शिरसा नतः।
क्रियतां तावदाहारस्ततो गच्छाश्रमं प्रति॥ ॥ 16-5-22 <span class="RSN">(97381)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि पञ्चमोऽध्यायः॥ 5 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-5-17 तपोविधौ तपःकरणे॥ 18 ॥
</span>

</span>
</div>
<h6 class="accordion-header">
आश्रमवासिकपर्व - अध्याय 006</h6>
<div class="accordion-content">
<h3>॥ श्रीः ॥</h3>
<h2>
16.6. अध्यायः 006 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
वनं यियासुना धृतराष्ट्रेण युधिष्ठिराय राजनीत्युपदेशः॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-6-1x"
name="AzramavAsika-16-6-1x"><!--anchor--></a>वैशम्पायन उवाच।
</span>
ततो राज्ञाऽभ्यनुज्ञातो धृतराष्ट्रो महामनाः।
ययौ स्वभवनं राजा गान्धार्याऽनुगतस्तदा॥ 16-6-1 <span class="RSN">(97382)</span> 
मन्दप्राणगतिर्धामान्कृच्छ्रादिव समुद्वहन्।
पदानि स महीपालो जीर्णो गजपतिर्यथा॥ 16-6-2 <span class="RSN">(97383)</span> 
तमन्वगच्छद्विदुरो विद्वान्सूतश्च संजयः।
स चापि परमेष्वासः कृपः सारद्वतस्तथा॥ 16-6-3 <span class="RSN">(97384)</span> 
स प्रविश्य गृहं राजा कृतपूर्वाह्णिकक्रियः।
तर्पयित्वा द्विजश्रेष्ठानाहारमकरोत्तदा॥ 16-6-4 <span class="RSN">(97385)</span> 
गान्धारी चैव धर्मज्ञा कुन्त्या सह मनस्विनी।
वधूभिरुपचारेणि पूजिताऽभुङ्क्त भारत॥ 16-6-5 <span class="RSN">(97386)</span> 
कृताहारं कृताहाराः सर्वे ते विदुरादयः।
पाण्डवाश्च कुरुश्रेष्ठमुपातिष्ठन्त तं नृपम्॥ 16-6-6 <span class="RSN">(97387)</span> 
ततोऽब्रवीन्महाराजः कुन्तीपुत्रमुपह्वरे।
निषण्णं पाणिना पृष्ठे संस्पृशन्नंबिकासुतः॥ 16-6-7 <span class="RSN">(97388)</span> 
अप्रमादस्त्वया कार्यः सर्वथा कुरुनन्दन।
अष्टाङ्गे राजशार्दूल राज्ये धर्मपुरस्कृते॥ 16-6-8 <span class="RSN">(97389)</span> 
तत्तु शक्यं महाराज रक्षितुं पाण्डुनन्दन।
राज्यं धर्मेण कौन्तेय विद्वानसि निबोध तत्॥ 16-6-9 <span class="RSN">(97390)</span> 
विद्यावृद्धान्सदैव त्वमुपासीथा युधिष्ठिर।
शृणुयास्ते च यद्ब्रूयुः कुर्याश्चैवाविचारयन्॥ 16-6-10 <span class="RSN">(97391)</span> 
प्रातरुस्थाय तान्राजन्पूजयित्वा यथाविधि।
कृत्यकाले समुत्पन्ने पृच्छेथाः कार्यमात्मनः॥ 16-6-11 <span class="RSN">(97392)</span> 
ते तु सम्मानिता राजंस्त्वया लोकहितार्थिना।
प्रवक्ष्यन्ति हितं तात सर्वथा तव भारत॥ 16-6-12 <span class="RSN">(97393)</span> 
इन्द्रियाणि च सर्वाणि वाजिवत्परिपालय।
हितायैव भविष्यन्ति रक्षितं द्रविणं यथा॥ 16-6-13 <span class="RSN">(97394)</span> 
अमात्यानुपधातीतान्पितृपैतामहाञ्शुचीन्।
दान्तान्कर्मसु सर्वेषु मुख्यान्मुख्येषु योजयेः॥ 16-6-14 <span class="RSN">(97395)</span> 
चारयेथाश्च सततं चारैरविदितः परैः।
परीक्षितैर्बहुविधैः स्वराष्ट्रेषु परेषु च॥ 16-6-15 <span class="RSN">(97396)</span> 
पुरं च ते सुगुप्तं स्याद्दृढप्राकारतोरणम्।
अट्टाट्टालकसम्बाधं षट्पदं सर्वतो दिशम्॥ 16-6-16 <span class="RSN">(97397)</span> 
तस्य द्वाराणि सर्वाणि पर्याप्तानि बृहन्ति च।
सर्वतः सुविभक्तानि यन्त्रैरारक्षितानि च॥ 16-6-17 <span class="RSN">(97398)</span> 
पुरुषैरलमर्थस्ते विदितैः कुलशीलतः।
आत्मा च रक्ष्यः सततं भोजनादिषु भारत। 
विहाराहारकालेषु माल्यशय्यासनेषु च॥  16-6-18 <span class="RSN">(97399)</span> 
स्त्रियश्च ते सुगुप्ताः स्युर्वृद्धैराप्तैरधिष्ठिताः।
शीलवद्भिः कुलीनैश्च विद्वद्भिश्च युधिष्ठिर॥ 16-6-19 <span class="RSN">(97400)</span> 
मन्त्रिणिश्चैव कुर्वीथा द्विजान्विद्याविशारदान्।
विनीतांश्च कुलीनांश्च धर्मार्थकुशलानृजून्॥ 16-6-20 <span class="RSN">(97401)</span> 
तैः सार्धं मन्त्रयेथास्त्वं नात्यर्थं बहुभिःक सह।
समस्तैरपि च व्यस्तैर्व्यपदेशेन केनचित्॥ 16-6-21 <span class="RSN">(97402)</span> 
सुसंवृतं मन्त्रगृहं स्थलं चारुह्य मन्त्रयेः।
अरण्ये निःशलाके वा न च रात्रौ कथञ्चन॥ 16-6-22 <span class="RSN">(97403)</span> 
वानराः पक्षिणश्चैव ये मनुष्यानुकारिणः।
सर्वे मन्त्रगृहे वर्ज्या ये चापि जडपङ्गवः॥ 16-6-23 <span class="RSN">(97404)</span> 
मन्त्रभेदे हि ये दोषा भन्ति पृथिवीक्षिताम्।
न ते शक्याः समाधातुं कथञ्चिदिति मे मतिः॥ 16-6-24 <span class="RSN">(97405)</span> 
दोषांश्च मन्त्रभेदस्य ब्रूयास्त्वं मन्त्रिमण्डले।
अभेदे च गुणा राजन्पुनःपुनररिंदम॥ 16-6-25 <span class="RSN">(97406)</span> 
पौरजानपदानां च शौचशौचे युधिष्ठिर।
यथा स्याद्विदितं राजंस्तथा कार्यं कुरूद्वह॥ 16-6-26 <span class="RSN">(97407)</span> 
व्यवहारश्च ते राजन्नित्यमाप्तैरधिष्ठितः।
योज्यस्तुष्टैर्हितै राजन्नित्यं चारैरनुष्ठितः॥ 16-6-27 <span class="RSN">(97408)</span> 
परिमाणं विदित्वा च दण्डं दण्ड्येषु भारत।
प्रणयेयुर्यथान्यायं पुरुषास्ते युधिष्ठिर॥ 16-6-28 <span class="RSN">(97409)</span> 
आदानरुचयश्चैव परदाराभिमर्शिनः।
उग्रदण्डिप्रधानाश्च मिथ्याव्याहारिणस्तथा॥ 16-6-29 <span class="RSN">(97410)</span> 
आक्रोष्टारश्च लुब्धाश्च हर्तारः साहसप्रियाः।
सभाविहारभेत्तारो वर्णानां च प्रदूषकाः। 
हिरण्यदण्ड्या वध्याश्च कर्तव्या देशकालतः॥  16-6-30 <span class="RSN">(97411)</span> 
`अवरोधभूमौ भृत्यैश्च पानं सह विवर्जयेत्।
आक्रोशन्त्यनुमत्तास्ते कलत्रं वाऽपि गृह्णते॥ 16-6-31 <span class="RSN">(97412)</span> 
जिघांसन्त्यपि शस्त्रेण नष्टाः क्रीडन्ति चोत्कटाः।
नानाक्षेपा व्याहरन्ति गम्यागम्यं न जानते॥ 16-6-32 <span class="RSN">(97413)</span> 
अतिपानेनि राजाऽपि सर्वं कोशं विनाशयेत्।
वितरेद्गायकेभ्यश्च वृथा च द्रव्यसञ्चयम्॥ 16-6-33 <span class="RSN">(97414)</span> 
शब्दमात्मनि दोषांश्च पिबेदेकश्च जायया।
युक्त्या प्रकाशमयति सुवीर्यस्यि विवृद्धये॥'  16-6-34 <span class="RSN">(97415)</span> 
प्रातरेव हि पश्यथा ये कुर्युः प्रियकर्म ते।
अलङ्कारमथो भोज्यमत ऊर्ध्वं समाचरेः॥ 16-6-35 <span class="RSN">(97416)</span> 
पश्येथाश्चि ततो योधान्सदा त्वं प्रतिहर्षयन्।
दूतानां च चराणां च प्रदोषस्ते सदा भवेत्॥ 16-6-36 <span class="RSN">(97417)</span> 
सदा चापररात्रान्ते भवेत्कार्यार्थनिर्णयः।
मध्यरात्रे विहारस्ते मध्याह्ने च सदा भवेत्॥ 16-6-37 <span class="RSN">(97418)</span> 
सर्वे त्वौपयिकाः कालाः कार्याणां भरतर्षभ।
तथैवालङ्कृतः काले तिष्ठिथा भूरिदक्षिणः॥ 16-6-38 <span class="RSN">(97419)</span> 
`न विद्राव्य च तिष्ठेत परिहार्य विभूषणम्।
प्रयोज्यं सर्वदैवेह मङ्गल्यं पापनाशनम्॥'  16-6-39 <span class="RSN">(97420)</span> 
चक्रवत्तात कार्याणां पर्यायो दृश्यते सदा।
कोशस्य निचये यत्नं कुर्वीथा न्यायतः सदा। 
विविधस्य महाराज विपरीतं विवर्जयेः॥  16-6-40 <span class="RSN">(97421)</span> 
चारैर्विदित्वा शत्रूंश्च ये राज्ञामन्तरैषिणः।
तानाप्तैः पुरुषैर्दूराद्धातयेथा नराधिप॥ 16-6-41 <span class="RSN">(97422)</span> 
कर्म दृष्ट्वाऽथ भृत्यांस्त्वं वरयेथाः कुरूद्वह।
कारयेथाश्च कर्माणि युक्तायुक्तैरधिष्ठितैः॥ 16-6-42 <span class="RSN">(97423)</span> 
सेनाप्राणेता च भवेत्तव तात दृढव्रतः।
शूरः क्लेशसहश्चैव हितो भक्तश्च पूरुषः॥ 16-6-43 <span class="RSN">(97424)</span> 
सर्वे जनपदाश्चैव तव कर्माणि पाण्डव।
गोवद्रासभवच्चैव कुर्युर्ये व्यवहारिणः॥ 16-6-44 <span class="RSN">(97425)</span> 
स्वरन्ध्रं पररन्ध्रं च स्वेषु चैव परेषु च।
उपलक्षयितव्यं ते नित्यमेव युधिष्ठिर॥ 16-6-45 <span class="RSN">(97426)</span> 
देशजाश्चैव पुरुषा विक्रान्ताः स्वेषु कर्मसु।
यात्राभिरनुरूपाभिरनुग्राह्या हितास्त्वया॥ 16-6-46 <span class="RSN">(97427)</span> 
गुणार्थिनां गुणः कार्यो विदुषा वै जनाधिप।
अविचार्याश्च ते ते स्युरचला इव नित्यशः॥ ॥ 16-6-47 <span class="RSN">(97428)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि षष्ठोऽध्यायः॥ 6 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-6-5 अभुङ्क्त भुक्तवती॥ 7-6-8 अष्टाङ्गे स्वाम्यमात्यादियुते॥ 7-6-13 राज्यवत्परिपालयेति क.थ.पाठः॥ 7-6-16 अष्टा दुर्गोपरिभागे सञ्चारस्थानानि। षट्पदं षड्भिः पदैः पदनीयैः स्थानैर्युक्तम्। तेन सप्तप्राकारमिति गम्यते। तत्र सप्तमस्यान्तःपुरत्वात् षडेवान्येषां पदनीयानि स्थानानि॥ 7-6-22 निःशलाके अतृणे। सतृणे ह्यासन्नः परचारो ज्ञातुमशक्य इति॥ 7-6-29 आदानरुचयः उत्कोचोपजीविनः॥ 7-6-36 प्रदोषो रजनीमुखं दूतादीनां दर्शनकालः। प्रदेयस्ते सदा भवेदिति क.थ.पाठः॥ 7-6-44 गवादिवत् आहारमात्रवेतनाः। व्यवहारिणः कारुशिल्पिप्रभृतयः॥
</span>

</span>
</div>
<h6 class="accordion-header">
आश्रमवासिकपर्व - अध्याय 007</h6>
<div class="accordion-content">
<h3>॥ श्रीः ॥</h3>
<h2>
16.7. अध्यायः 007 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण युधिष्ठिरंप्रति राजनीतिकथनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-7-1x"
name="AzramavAsika-16-7-1x"><!--anchor--></a>धृतराष्ट्र उवाच।
</span>
मण्डलानि च बुध्येथाः परेषामात्मनस्तथा।
उदासीनगुणानां च मध्यस्थानां च भारत॥ 16-7-1 <span class="RSN">(97429)</span> 
चतुर्णां शत्रुजातानां सर्वेषामाततायिनाम्।
मित्रं चामित्रमित्रं च बोद्धव्यं तेऽरिकर्शन॥ 16-7-2 <span class="RSN">(97430)</span> 
अथ नानाजनपदा दुर्गाणि विविधानि च।
बलानि च कुरुश्रेष्ठ भवत्येषां यथेच्छकम्॥ 16-7-3 <span class="RSN">(97431)</span> 
ते च द्वादश कौन्तेय राजानो विविधात्मकाः।
मन्त्रिप्रधानाश्च गुणाः षष्टिर्द्वादश च प्रभो॥ 16-7-4 <span class="RSN">(97432)</span> 
एतन्मण्डलमित्याहुराचार्या नीतिकोविदाः।
अत्र षाड्गुण्यमाचत्तं युधिष्ठिर निबोध तत्॥ 16-7-5 <span class="RSN">(97433)</span> 
वृद्धिक्षयौ च विज्ञेयौ स्थानं च कुरुसत्तम।
द्विसप्तत्यां महाबाहो ततः षाड्गुण्यजा गुणाः॥ 16-7-6 <span class="RSN">(97434)</span> 
यथा स्वपक्षो बलवान्परपक्षस्तथा बलः।
विगृह्य शत्रून्कौन्तेय यायात्क्षितिपतिस्तदा॥ 16-7-7 <span class="RSN">(97435)</span> 
यदा परे च बलिनः स्वपक्षश्चैव दुर्बलः।
सार्धं विद्वांस्तदा क्षीणः परैः सन्धिं मसाश्रयेत्॥ 16-7-8 <span class="RSN">(97436)</span> 
द्रव्याणां सञ्चयश्चैव कर्तव्यः सुमहांस्तथा।
यदा समर्था यानाय नचिरेणैव भारत॥ 16-7-9 <span class="RSN">(97437)</span> 
तदा सर्वं विधेयं स्यात्स्थानेन च विचारयेत्।
भूमिरल्पफला देया विपरीतस्य भारत॥ 16-7-10 <span class="RSN">(97438)</span> 
हिरण्यरूप्यभूयिष्ठं मित्रं क्षीणमकोशभृत्।
विपरीतं निगृह्णीयात्स्वयं सन्धिविशारदः॥ 16-7-11 <span class="RSN">(97439)</span> 
सन्ध्यर्थं राजपुत्रं वा लिप्सेथा भरतर्षभ।
विपरीतं न तच्छ्रेयः पुत्र कस्यांचिदापदि॥ 16-7-12 <span class="RSN">(97440)</span> 
तस्याः प्रमोक्षे यत्नं च कुर्याः सोपायमन्त्रवित्।
प्रकृतीनां च राजेन्द्र राजा दीनान्विभावयेत्॥ 16-7-13 <span class="RSN">(97441)</span> 
क्रमेणि युगपद्बुध्वा व्यसनानां बलाबलम्।
पीडनं स्तंभनं चैव कोशभङ्गस्तथैव च॥ 16-7-14 <span class="RSN">(97442)</span> 
कार्यं यत्नेन शत्रूणां स्वराज्यं रक्षता स्वयम्।
न च हिंस्योऽभ्युपगतः सामन्तो वृद्धिमिच्छता॥ 16-7-15 <span class="RSN">(97443)</span> 
कौन्तेय तद्धितं ते स्यात्पृथिवीं विजिगीषतः।
गुणानां भेदने योगमीप्सेथाः सह मन्त्रिभिः॥ 16-7-16 <span class="RSN">(97444)</span> 
साधुसङ्ग्रहणाच्चैव पापनिग्रहणात्तथा।
आत्मसात्करणे नित्यं पालनानि गृहे तथा। 
दुर्बलाश्चैव सततं नान्वेष्टव्या बलीयसा॥  16-7-17 <span class="RSN">(97445)</span> 
तिष्ठेथा राजशार्दूल वैतसीं वृत्तिमास्थितः।
यद्येनमभियायाच्च बलवान्दुर्बल नृपः।  16-7-18 <span class="RSN">(97446)</span> 
सामादिभिरुपायैस्तं क्रमेणि विनिवर्तयेः।
अशक्नुवंश्च युद्धाय निष्पतेत्सह मन्त्रिभिः॥ 16-7-19 <span class="RSN">(97447)</span> 
कोशेन पौरैर्दण्डेन ये चास्य प्रियकारिणः।
असम्भवे तु सर्वस्य यथा मुख्येन निष्पतेत्। 
क्रमेणानेन मोक्षः स्याच्छरीरं प्रति केवलम्॥ ॥  16-7-20 <span class="RSN">(97448)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि सप्तमोऽध्यायः॥ 7 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-7-1 मण्डलानि अरिर्मित्रमित्यादीनि॥ 7-7-3 यथेच्छकं परैर्भेद्यत्वमभेद्यत्वं च भवति तस्मादवहितस्तिष्ठेत्। तथामात्या जनपदा इति झ.पाठः। भवत्येषां स्वकं परमिति थ.पाठः॥ 7-7-4 द्वादश चत्वारः शत्रुजाताः। षट् आततायिनः। मित्रं अमित्रमित्रं चेति षष्टिर्गुणाः। कृष्यादीन्यष्टौ संधानकर्माणि। बालादयो विंशतिरसंधेया। नास्तिक्यादयश्चतुर्दश दोषाः। मन्त्रादीन्यष्टादश तीर्थानीति। एतेषु केचित् हानार्थं ज्ञातव्याः केचिदुपादानार्थम्॥ 7-7-5 ततः षाङ्गुण्यचारिण इति क.थ.पाठः॥ 7-7-6 द्रव्याणां सञ्चये चैव यत्नः कार्यः सदा भवेत् इति क.पाठः॥ 7-7-9 दीनान् अन्धवधिरादीन् विभावयेत्पूजयेत्॥ 7-7-13 एनं त्वाम्
</span>

</span>
</div>
<h6 class="accordion-header">
आश्रमवासिकपर्व - अध्याय 008</h6>
<div class="accordion-content">
<h3>॥ श्रीः ॥</h3>
<h2>
16.8. अध्यायः 008 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण युधिष्ठरंप्रति राजनीतिकथनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-8-1x"
name="AzramavAsika-16-8-1x"><!--anchor--></a>धृतराष्ट्र उवाच।
</span>
सन्धिविग्रहमप्यत्र पश्येथा राजसत्तम।
द्वियोनिं विविधोपायं बहुकल्पं युधिष्ठिर॥ 16-8-1 <span class="RSN">(97449)</span> 
कौरव्य पर्युपासीथाः स्थित्वा द्वैविध्यमात्मनः।
तुष्टपुष्टजनः शत्रुरर्थवानिति च स्मरेत्॥ 16-8-2 <span class="RSN">(97450)</span> 
पर्युपासनकाले तु विपरीतं विधीयते।
आमर्दकाले राजेन्द्र व्यवसायस्ततोऽपरः॥ 16-8-3 <span class="RSN">(97451)</span> 
व्यसनं भेदनं चैव शत्रूणां कारयेत्ततः।
कर्षणं भीषणं चैव युद्धे चैव बहुक्षयम्॥ 16-8-4 <span class="RSN">(97452)</span> 
प्रयास्यमानो नृपतिस्त्रिविधं परिचिन्तयेत्।
आत्मनश्चैव शत्रोश्च शक्तिं शास्त्रविशारदः॥ 16-8-5 <span class="RSN">(97453)</span> 
उत्साहप्रभुशक्तिभ्यां मन्त्रशक्त्या च भारत।
उपपन्नो नृपो यायाद्विपरीतं च वर्जयेत्॥ 16-8-6 <span class="RSN">(97454)</span> 
आददीत बलं राजा मौलं मित्रबलं तथा।
अटवीबलं भृतं चैव तता श्रेणीबलं प्रभो॥ 16-8-7 <span class="RSN">(97455)</span> 
`मित्रामित्रबलं राजन्न्यायाद्वृद्ध्युदये धृतः।'
तत्र मित्रबलं राजन्मौलं चैव विशिष्यते। 
श्रेणीबलं भृतं चैव तुल्ये एवेति मे मतिः॥  16-8-8 <span class="RSN">(97456)</span> 
तथाऽऽचारबलं चैव परस्परसमं नृप।
विज्ञेयं बलकालेषु राज्ञा काल उपस्थिते॥ 16-8-9 <span class="RSN">(97457)</span> 
आपदश्चापि बोद्धव्या बहुरूपा नराधिप।
भवन्ति राज्ञा कौरव्य यास्ताः पृथगतः शृणु॥ 16-8-10 <span class="RSN">(97458)</span> 
विकल्पा बहुधा राजन्नापदां पाण्डुनन्दन।
सामादिभिरुपन्यस्य गमयेत्तान्नृपः सदा॥ 16-8-11 <span class="RSN">(97459)</span> 
यात्रां गच्छेद्बलैर्युक्तो राजा षड्भिः परंतप।
युक्तश्च देशकालाभ्यां बलैरात्मगुणैस्तथा॥ 16-8-12 <span class="RSN">(97460)</span> 
हृष्टपुष्टबलो गच्छेद्राजा वृद्ध्युदये रतः।
अकृशश्चाप्यथो यायादनृतावपि पाण्डव॥ 16-8-13 <span class="RSN">(97461)</span> 
तूणाश्मानं वाजिरथप्रवाहां
ध्वजद्रुमैः संवृतकूलरोधसम्। 
पदातिनागैर्बहुकर्दमां नदीं
सपत्नानाशे नृपतिः प्रयोजयेत्॥  16-8-14 <span class="RSN">(97462)</span> 
अथोपपत्त्या शकटं पद्मवज्रं च भारत।
उशना वेद यच्छास्त्रं तत्रैतद्विहितं विभो॥ 16-8-15 <span class="RSN">(97463)</span> 
चारयित्वा परबलं कृत्वा स्वबलदर्शनम्।
स्वभूमौ योजयेद्युद्धं परभूमौ तथैव च॥ 16-8-16 <span class="RSN">(97464)</span> 
बलं प्रसादयेद्राजा निक्षिपेद्बलनो नरान्।
ज्ञात्वा स्वविषयं तत्र सामादिभिरुपक्रमेत्॥ 16-8-17 <span class="RSN">(97465)</span> 
सर्वथैव महाराज शरीरं धारयेदिह।
प्रेत्य चेह च कर्तव्यमात्मनिःश्रेयसं परम्॥ 16-8-18 <span class="RSN">(97466)</span> 
एवं कुर्वञ्शुभा वाचो लोकेऽस्मिञ्शृणु ते नृप।
प्रेत्य स्वर्गमवाप्नोति प्रजा धर्मेणि पालयन्॥ 16-8-19 <span class="RSN">(97467)</span> 
एवं त्वया कुरुश्रेष्ठ वर्तितव्यं प्रजासु वै।
उभयोर्लोकयोस्तात प्राप्तये नित्यमेव हि॥ 16-8-20 <span class="RSN">(97468)</span> 
भीष्मेण सर्वमुक्तोसि कृष्णेन विदुरेण च।
मयाऽप्यवश्यं वक्तव्यं प्रीत्या ते नृपसत्तम॥ 16-8-21 <span class="RSN">(97469)</span> 
एतत्सर्वं यथान्यायं कुर्वीथा भूरिदक्षिण।
प्रियस्तथा प्रजानां त्वं स्वर्गे सुखमवाप्स्यसि॥ 16-8-22 <span class="RSN">(97470)</span> 
अश्वमेधसहस्रेण यो यजेत्पृथिवीपतिः।
पालयेद्वाऽपि धर्मेणि प्रजास्तुल्यं फलं लभेत्॥ ॥ 16-8-23 <span class="RSN">(97471)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि अष्टमोऽध्यायः॥ 8 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-8-1 प्रबलप्रतियोगिकौ दुर्बलप्रतियोगिकौ चेति द्वियोनी संधिविग्रहौ॥ 7-8-2 स्थित्वा स्थिरो भूत्वा। द्वैविध्यं बलाबलं ज्ञात्वा शत्रुं पर्युपास्स्वेति भावः। स्मरेज्जयोपायं विचारयेन्न त्वकस्मात्प्रयायात्। जित्वा द्विविधमात्मनेति क.पाठः॥ 7-8-3 विपरीतमतुष्टपुष्टबलं प्रयायादित्यर्थः॥ 7-8-4 गमनं वेदनं चैवेति थ.पाठः॥ 7-8-7 मौलं धनबलम्॥ 7-8-13 अनृतौ अकालेऽपि शिशिरादौ॥ 7-8-15 शकटादयो व्यूहविशेषाः॥ 7-8-16 साधयित्वा परबलं कृत्वा च बलमर्षणम् इति क.थ.पाठः॥
</span>

</span>
</div>
<h6 class="accordion-header">
आश्रमवासिकपर्व - अध्याय 009</h6>
<div class="accordion-content">
<h3>॥ श्रीः ॥</h3>
<h2>
16.9. अध्यायः 009 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्टेण युधिष्ठिरात्सकलपौरजनानयनेन स्वस्य वनजिगमिषानिवेदनपूर्वकं तान्प्रात तदभ्यनुज्ञानप्रार्थना॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-9-1x"
name="AzramavAsika-16-9-1x"><!--anchor--></a>युधिष्ठिर उवाच।
</span>
एवमेतत्करिष्यामि यथाऽऽत्थ पृथिवीपते।
भूयश्चैवानुशास्योऽहं भवता पार्थिवर्षभ॥ 16-9-1 <span class="RSN">(97472)</span> 
भीष्मे स्वर्गमनुप्राप्तो गते च मधुसूदने।
विदुरे संजये चैव कोऽन्यो मां वक्तुमर्हति॥ 16-9-2 <span class="RSN">(97473)</span> 
यत्तु मामनुशास्तीह भवानद्य हिते स्थितः।
कर्तास्मि तन्महीपाल निर्वृतो भव पार्थिव॥ 16-9-3 <span class="RSN">(97474)</span> 
<span class="speak">वैशम्पायन उवाच। 16-9-4x <span class="RSN">(8039)</span> </span>
एवमुक्तः स राजर्षिर्धर्मराजेन धीमता।
कौन्तेयं समनुज्ञातुमियेष भरतर्षभ॥ 16-9-4 <span class="RSN">(97475)</span> 
पुत्र विश्राम्यतां तावन्ममापि बलवाञ्श्रमः।
इत्युक्त्वा प्राविशद्राजा गान्धार्या भवनं तदा॥ 16-9-5 <span class="RSN">(97476)</span> 
तमासनगतं देवी गान्धारी धर्मचारिणी।
उवाच काले कालज्ञा प्रजापतिसमं पतिम्॥ 16-9-6 <span class="RSN">(97477)</span> 
अनुज्ञातः स्वयं तेन व्यासेनि त्वं महर्षिणा।
युधिष्ठिरस्यानुमते कदाऽरण्यं गमिष्यसि॥ 16-9-7 <span class="RSN">(97478)</span> 
<span class="speak">धृतराष्ट्र उवाच। 16-9-8x <span class="RSN">(8040)</span> </span>
गान्धार्यहमनुज्ञातः स्वयं पित्रा महात्मना।
युधिष्ठिरस्यानुमते गन्तास्मि नचिराद्वनम्॥ 16-9-8 <span class="RSN">(97479)</span> 
अहं हि तावत्सर्वेषां तेषां दुर्द्यूतदेविनाम्।
पुत्राणां दातुमिच्छामि प्रेत्यभावानुगं वसु। 
सर्वप्रकृतितिसान्निध्यं कारयित्वा स्ववेश्मनि॥  16-9-9 <span class="RSN">(97480)</span> 
<span class="speak">वैशम्पायन उवाच। 16-9-10x <span class="RSN">(8041)</span> </span>
इत्युक्त्वा धर्मराजाय प्रेषयामास वै तदा।
स च तद्वचनात्सर्वं समानिन्ये महीपतिः॥ 16-9-10 <span class="RSN">(97481)</span> 
ततः प्रतीतमनसो ब्राह्मणाः कुरुजाङ्गलाः।
क्षत्रियाश्चैव वैश्याश्च शूद्राश्चैव समाययुः॥ 16-9-11 <span class="RSN">(97482)</span> 
ततो निष्क्रम्य नृपतिस्तस्मादन्तःकपुरात्तदा।
दद्दशे तं जनं सर्वं सर्वाश्च प्रकृतीस्तथा॥ 16-9-12 <span class="RSN">(97483)</span> 
समवेतांश्च तान्सर्वान्पौराञ्जानपदांस्तथा। 
तानागतानभिप्रेक्ष्य समस्तं च सुहृञ्जनम्॥  16-9-13 <span class="RSN">(97484)</span> 
ब्राह्मणांश्च महीपाल नानादेशसमागतान्।
उवाच मतिमान्राजा धृतराष्ट्रोऽम्बिकासुतः॥ 16-9-14 <span class="RSN">(97485)</span> 
भवन्तः कुरुवश्चैव चिरकालं सहोषिताः।
परस्परस्य सुहृदः परस्परहिते रताः॥ 16-9-15 <span class="RSN">(97486)</span> 
यदिदानीमहं ब्रूयामस्मिन्काल उपस्थिते।
तथा भवद्भिः कर्तव्यमविचार्य वचो मम॥ 16-9-16 <span class="RSN">(97487)</span> 
अरण्यगमने बुद्धिर्गान्धारीसहितस्य मे।
व्यासस्यानुमते राज्ञस्तथा कुन्तीसुतस्य मे॥ 16-9-17 <span class="RSN">(97488)</span> 
भवन्तोप्यनुजानन्तु मान्या वोऽभूद्विचारणा॥  16-9-18 <span class="RSN">(97489)</span> 
अस्माकं भवतां चैव येयं प्रीतिर्हि शाश्वती।
न च साऽन्येषु देशेषु राज्ञामिति मतिर्मम॥ 16-9-19 <span class="RSN">(97490)</span> 
शान्तोस्मि वयसाऽनेन तथा पुत्रविनाकृतः।
उपवासकृशश्चास्मि गान्धारीसहितोऽनघाः॥ 16-9-20 <span class="RSN">(97491)</span> 
युधिष्ठिरगते राज्ये प्राप्तश्चास्मि सुखं महत्।
मन्ये दुर्योधनैश्वर्याद्विशिष्टं बहुभिर्गुणैः॥ 16-9-21 <span class="RSN">(97492)</span> 
मम चान्धस्य वृद्धस्य हतपुत्रस्य का गतिः।
ऋते वनं महाभागास्तन्माऽनुज्ञातुमर्हथ॥ 16-9-22 <span class="RSN">(97493)</span> 
तस्य तद्वचनं श्रुत्वा सर्वे ते कुरुजाङ्गलाः।
बाप्पसंदिग्धया वाचा रुरुदुर्भरतर्षभ॥ 16-9-23 <span class="RSN">(97494)</span> 
तानविब्रुवतः किञ्चित्सर्वाञ्शोकपरायणान्।
पुनरेव महातेजा धृतराष्ट्रोऽब्रवीदिदम्॥ ॥ 16-9-24 <span class="RSN">(97495)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि नवमोऽध्यायः॥ 9 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 010</h6>
<div class="accordion-content">
<h3>॥ श्रीः ॥</h3>
<h2>
16.10. अध्यायः 010 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण पौरान्प्रति दुर्योधनपक्षपातेन स्वकृतापनयक्षमापनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-10-1x"
name="AzramavAsika-16-10-1x"><!--anchor--></a>धृतराष्ट्र उवाच।
</span>
शान्तनुः पालयामास यथावद्वसुधामिमाम्।
तथा विचित्रवीर्यश्च भीष्मेण परिपालितः। 
पालयामास नस्तातो विदितं वो न संशयः॥  16-10-1 <span class="RSN">(97496)</span> 
यथा च पाण्डुर्भाता मे दयितो भवतामभूत्।
स चापि पालयामास यथावत्तच्च वेत्थ ह॥ 16-10-2 <span class="RSN">(97497)</span> 
`अनन्तरं हि पितरमनुज्ञातो युधिष्ठिरः।
नात्र किञ्चिन्मृषा जातु भाषतेति मतिर्मम॥'  16-10-3 <span class="RSN">(97498)</span> 
मया च भवतां सम्यक् शुश्रूषा या कृताऽनघाः।
असम्यग्वा महाभागास्तत्क्षन्तव्यमतन्द्रितैः॥ 16-10-4 <span class="RSN">(97499)</span> 
यदा दुर्योधनेनेदं भुक्तं राज्यमकण्टकम्।
अपि तत्र न वो मन्दो दुर्बुद्धिरपराद्धवान्॥ 16-10-5 <span class="RSN">(97500)</span> 
तस्यापराधाद्दुर्बुद्धेरभिमानान्महीक्षिताम्।
विमर्दः सुमहानासीदनयात्स्वकृतादथ। 
`घातिताः कौरवेयाश्च पृथिवी च विनाशिता॥'  16-10-6 <span class="RSN">(97501)</span> 
तन्मया साधु वाऽपीदं यदि वाऽसाधु वै कृतम्।
तद्वो हृदि न कर्तव्यं मया बद्धोऽयमञ्जलिः॥ 16-10-7 <span class="RSN">(97502)</span> 
वृद्धोऽयं हतपुत्रोऽयं दुःखितोऽयं नराधिपः।
पूर्वराज्ञां च पुत्रोऽयमिति कृत्वाऽनुजानथ॥ 16-10-8 <span class="RSN">(97503)</span> 
इयं च कृपणा वृद्धा हतपुत्रा तपस्विनी।
गान्धारी पुत्रशोकार्ता तुल्यं याचति वो मया॥ 16-10-9 <span class="RSN">(97504)</span> 
हतपुत्राविमौ वृद्धौ विदित्वा दुःखितौ तथा।
अनुजानीत भद्रं वो व्रजाव शरणं च वः॥ 16-10-10 <span class="RSN">(97505)</span> 
अयं च कौरवो राजा कुन्तीपुत्रो युधिष्ठिरः।
सर्वैर्भवद्भिर्द्रव्यः समेषु विषमेषु च। 
न जातु विषमं चैव गमिष्यति कदाचन॥  16-10-11 <span class="RSN">(97506)</span> 
चत्वारः सचिवा यस्य भ्रातरो विपुलौजसः।
लोककपालसमा ह्येते सर्वधर्मार्थदर्शिनः॥ 16-10-12 <span class="RSN">(97507)</span> 
`चतुर्णां लोकपालानां मध्ये विपरिवर्तते।'
ब्रह्मेव भगवानेष सर्वभूतजगत्पतिः॥  16-10-13 <span class="RSN">(97508)</span> 
`एवमेव महाबाहुर्भीमार्जुनयमैर्वृतः।'
युधिष्ठिरो महातेजा भवतः पालयिष्यति॥  16-10-14 <span class="RSN">(97509)</span> 
अवश्यमेव वक्तव्यमिति कृत्वा ब्रवीमि वः।
एष न्यासो मया दत्तः सर्वेषां वो युधिष्ठिरः। 
भवन्तोऽस्य च वीरस्य न्यासभूताः कृता मया॥  16-10-15 <span class="RSN">(97510)</span> 
यदेव तैः कृतं किञ्चिद्व्यलीकं वः सुतैर्मम।
यदन्येनि मदीयेन तदनुज्ञातुमर्हथ॥ 16-10-16 <span class="RSN">(97511)</span> 
भवद्भिर्न हि मे मन्युः कृतपूर्वः कथञ्चन।
अत्यन्तगुरुभक्तानामेषोऽञ्जलिरिदं नमः॥ 16-10-17 <span class="RSN">(97512)</span> 
तेषामस्थिरबुद्धीनां लुब्धानां कामचारिणाम्।
कृते याचेऽद्य वः सर्वान्गान्धारीसहितोऽनघाः॥ 16-10-18 <span class="RSN">(97513)</span> 
इत्युक्तांस्तेन ते सर्वे पौरजानपदा जनाः।
नोचुर्बाष्पकलाः किञ्चिद्वीक्षांचक्रुः परस्परम्॥ ॥ 16-10-19 <span class="RSN">(97514)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि दशमोऽध्यायः॥ 10 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-10-7 न कर्तव्यमनुज्ञातुमिहार्हथेति क.ट.थ.पाठः॥ 7-10-16 अन्येन भृत्येन। अनुज्ञातुं क्षन्तुम्॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 011</h6>
<div class="accordion-content">
<h3>॥ श्रीः ॥</h3>
<h2>
16.11. अध्यायः 011 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
पौरजनैर्ब्राह्मणमुखेन धृतराष्ट्रंप्रति समाश्वासनपूर्वकं कृच्छ्रेणि वनगमनाभ्यनुज्ञानम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-11-1x"
name="AzramavAsika-16-11-1x"><!--anchor--></a>वैशम्पायन उवाच।
</span>
एवमुक्तास्तु ते तेन पौरजानपदा जनाः।
वृद्धेन राज्ञा कौरव्य नष्टसंज्ञा इवाभवन्॥ 16-11-1 <span class="RSN">(97515)</span> 
तूष्णींभूतांस्ततस्तांस्तु वाष्पकण्ठान्महीपतिः।
धृतराष्ट्रो महीपालः पुनरेवाभ्यभाषत॥ 16-11-2 <span class="RSN">(97516)</span> 
वृद्धं च हतपुत्रं च धर्मपत्न्या सहानया।
विलपन्तं बहुविधं कृपणं चैव सत्तमाः॥ 16-11-3 <span class="RSN">(97517)</span> 
पित्रा स्वयमनुज्ञातं कृष्णद्वैपायनेन वै।
वनवासाय धर्मज्ञा धर्मजेन नृपेण ह॥ 16-11-4 <span class="RSN">(97518)</span> 
सोहं पुनःपुनर्याचे शिरसाऽवनतोऽनघाः।
गान्धार्या सहितं तन्मां समनुज्ञातुमर्हथ॥ 16-11-5 <span class="RSN">(97519)</span> 
<span class="speak">वैशम्पायन उवाच। 16-11-6x <span class="RSN">(8042)</span> </span>
तच्छ्रुत्वा कुरुराजस्य वाक्यानि करुणानि ते।
रुरुदुः सर्वशो राजन्समेताः कुरुजाङ्गलाः॥ 16-11-6 <span class="RSN">(97520)</span> 
उत्तरीयैः करैश्चापि संछाद्य वदनानि ते।
रुरुदुः शोकसंतप्ता मुहूर्तं पितृमातृवत्॥ 16-11-7 <span class="RSN">(97521)</span> 
हृदयैः शून्यभूतैस्ते धृतराष्ट्रप्रवासजम्।
दुःखं संधारयन्तो हि नष्टसंज्ञा हवाभवन्॥ 16-11-8 <span class="RSN">(97522)</span> 
ते विनीय तमायासं धृतराष्ट्रवियोगजम्।
शनैः शनैस्तदाऽन्योन्यमब्रुवन्स्वमतान्युत॥ 16-11-9 <span class="RSN">(97523)</span> 
ततः सञ्चिन्त्य ते सर्वे वाक्यान्यथ समासतः।
एकस्मिन्ब्राह्मणे कार्यमावेस्योचुर्नराधिपम्॥ 16-11-10 <span class="RSN">(97524)</span> 
ततः स्वाचरणो विप्रः सम्मतोऽर्थविशारदः।
सम्भाव्यो बह्वृचो राजन्वक्तुं समुपचक्रमे॥ 16-11-11 <span class="RSN">(97525)</span> 
अनुमान्य महाराजं सदः समनुभाष्य च।
विप्रः प्रगल्भो मेधावी स राजानमुवाच ह॥ 16-11-12 <span class="RSN">(97526)</span> 
राजन्वाक्यं जनस्यास्य मयि सर्वं समर्पितम्।
वक्ष्यामि तदहं वीर तज्जुषस्व नपाधिप॥ 16-11-13 <span class="RSN">(97527)</span> 
यथा वदसि राजेन्द्र सर्वमेतत्तथा विभो।
नात्र मिथ्या वचः किञ्चित्सुहृत्त्वं नः परस्परम्॥ 16-11-14 <span class="RSN">(97528)</span> 
न जात्वस्य च वंशस्य राज्ञां कश्चित्कदाचन।
राजाऽऽसीद्यः प्रजापालः प्रजानामप्रियोऽभवत्॥ 16-11-15 <span class="RSN">(97529)</span> 
पितृवन्मातृवच्चैव भवन्तः पालयन्ति नः।
न च दुर्योधनः किञ्चिदयुक्तं कृतवान्नृपः॥ 16-11-16 <span class="RSN">(97530)</span> 
`प्रियाणि कुर्वन्सर्वेषामनुवृत्त्यर्थमुद्यतः।'
यथा ब्रवीति धर्मात्मा मुनिः सत्यवतीसुतः। 
तथा कुरु महाराज स हि नः परमो गुरुः॥  16-11-17 <span class="RSN">(97531)</span> 
त्यक्ता वयं तु भवता दुःखशोकपरायणाः।
भविष्यामश्चिरं राजन्भवद्गुणशतैर्हृताः॥ 16-11-18 <span class="RSN">(97532)</span> 
यथा शन्तनुना गुप्ता राज्ञा चित्राङ्गदेन च।
भीष्मवीर्योपगूढेन पित्रा तव च पार्थिव। 
भवद्बुद्धियुजा चैवि पाण्डुना पृथिवीक्षिता॥  16-11-19 <span class="RSN">(97533)</span> 
तथा दुर्योधनेनापि राज्ञा सुपरिपालिताः।
न स्वल्पमपि पुत्रस्ते व्यलीकं कृतवान्नृप।  16-11-20 <span class="RSN">(97534)</span> 
पितरीव सुविश्वस्तास्तस्मिन्नपि नराधिपे।
वयसा स्म यथा सम्यग्भवतो विदितं तथा॥ 16-11-21 <span class="RSN">(97535)</span> 
तथा वर्षसहस्राणि कुन्तीपुत्रेण धीमता।
पाल्यमाना धृतिमता सुखं विन्दामहे नृप॥ 16-11-22 <span class="RSN">(97536)</span> 
राजर्षीणां पुराणानां भवतां पुण्यकर्मणाम्।
कुरुसंवरणादीनां भरतस्य च धीमतः॥ 16-11-23 <span class="RSN">(97537)</span> 
वृत्तं समनुयात्येष धर्मात्मा भूरिदक्षिणः।
नात्र वाच्यं महाराज सुसूक्ष्ममपि विद्यते॥ 16-11-24 <span class="RSN">(97538)</span> 
उषिताः स्म सुखं नित्यं भवता परिपालिताः।
सुसूक्ष्मं च व्यलीकं ते सपुत्रस्य न विद्यते॥ 16-11-25 <span class="RSN">(97539)</span> 
यत्तु ज्ञातिविमर्देऽस्मिन्नात्थ दुर्योधनं प्रति।
भन्तमनुनेष्यामि तत्रापि कुरुनन्दन॥ 16-11-26 <span class="RSN">(97540)</span> 
न तद्दुर्योधनकृतं न च तद्भवता कृतम्।
न कर्णसौबलाभ्यां च कुरवो यत्क्षयं गताः॥ 16-11-27 <span class="RSN">(97541)</span> 
दैवं तत्तु विजानीमो यन्न शक्यं प्रबाधितुम्।
दैवं पुरुषकारेणि न शक्यमपि बाधितुम्॥ 16-11-28 <span class="RSN">(97542)</span> 
अक्षौहिण्यो महाराज दशाष्टौ च समागताः।
अष्टादशाहेन हताः कुरुभिर्योधपुङ्गवैः॥ 16-11-29 <span class="RSN">(97543)</span> 
भीष्मद्रोणकृपाद्यैश्च कर्णेन च महात्मना।
युयुधानेन वीरेण धृष्टद्युम्नेन चाहवे॥ 16-11-30 <span class="RSN">(97544)</span> 
चतुर्भिः पाण्डुपुत्रैश्च भीमार्जुनयमैस्तथा।
न च क्षयोऽयं नृपते क्रते दैवबलादभूत्॥ 16-11-31 <span class="RSN">(97545)</span> 
अवश्यमेव सङ्ग्रामे क्षत्रियेण विशेषतः।
कर्तव्यं निधनं काले मर्तव्यं क्षत्रबन्धुना॥ 16-11-32 <span class="RSN">(97546)</span> 
तैरियं पुरुषव्याघ्रैर्विद्याबाहुबलान्वितैः।
पृथिवी निहता सर्वा सहया सरथद्विपा॥ 16-11-33 <span class="RSN">(97547)</span> 
न स राज्ञां वधे सूनुः कारणं ते महात्मनाम्।
न भवान्न च ते भृत्या न कर्णो न च सौबलः॥ 16-11-34 <span class="RSN">(97548)</span> 
यद्विशस्ताः कुरुश्रेष्ठ राजानश्च सहस्रशः।
सर्वं दैवकृतं विद्धि कोत्र किं वक्तुमर्हति॥ 16-11-35 <span class="RSN">(97549)</span> 
गुरुर्मतो भवानस्य कृत्स्नस्य जगतः प्रभुः।
धर्मात्मानमतस्तुभ्यमनुजानीमहे सुतम्॥ 16-11-36 <span class="RSN">(97550)</span> 
लभतां वीरलोकं स ससहायो नराधिपः।
द्विजाग्र्यैः समनुज्ञातस्त्रिदिवे मोदतां सुखम्।  16-11-37 <span class="RSN">(97551)</span> 
प्राप्स्यते च भवान्पुण्यं धर्मे च सततं स्थितः।
वेद धर्मं महाबाहो लौक्यं वैदिकमेव च॥ 16-11-38 <span class="RSN">(97552)</span> 
दृष्टापदानाश्चास्माभिः पाण्डवाः पुरुषर्षभाः।
समर्थास्त्रिदिवस्यापि पालने किं पुनः क्षितेः॥ 16-11-39 <span class="RSN">(97553)</span> 
अनुवर्त्स्यन्ति वा धीमन्समेषु विषमेषु च।
प्रजाः कुरुकुलश्रेष्ठ पाण्डवाञ्शीलभूषणान्॥ 16-11-40 <span class="RSN">(97554)</span> 
ब्रह्मदेयाग्रहारांश्च पारिबर्हांश्च पार्थिवः।
पूर्वराजातिसर्गांश्च पालयत्येव पाण्डवः॥ 16-11-41 <span class="RSN">(97555)</span> 
दीर्घदर्शीं मृदुर्दान्तः सदा वैश्रवणो यथा।
अक्षुद्रसचिवश्चायं कुन्तीपुत्रो महामनाः॥ 16-11-42 <span class="RSN">(97556)</span> 
अप्यमित्रे दयावांश्च शुचिश्च भरतर्षभः।
ऋजु पश्यति मेधावी पुत्रवत्पाति नः सदा॥ 16-11-43 <span class="RSN">(97557)</span> 
विप्रियं च जनस्यास्य संसर्गाद्धर्मजस्य वै।
न करिष्यन्ति राजर्षे तथा भीमार्जुनादयः॥ 16-11-44 <span class="RSN">(97558)</span> 
मन्दा मृदुषु कौरव्य तीक्ष्णेष्वाशीविषोपमाः।
वीर्यवन्तो महात्मानः पौराणां च हिते रताः॥ 16-11-45 <span class="RSN">(97559)</span> 
न कुन्ती न च पाञ्चाली न चोलूपी न सात्वती।
अस्मिञ्जने करिष्यन्ति प्रतिकूलानि कर्हिचित्॥ 16-11-46 <span class="RSN">(97560)</span> 
भवत्कृतमिमं स्नेहं युधिष्ठिरविवर्धितम्।
न पृष्ठतः करिष्यन्ति पौरा जानपदा जनाः॥ 16-11-47 <span class="RSN">(97561)</span> 
अधर्मिष्ठानपि सतः कुन्तीपुत्रा महारथाः।
मानवान्पालयिष्यन्ति भूत्वा धर्मपरायणाः॥ 16-11-48 <span class="RSN">(97562)</span> 
स राजन्मानसं दुःखमपनीय युधिष्ठिरात्।
कुरु कार्याणि धर्म्याणि नमस्ते पुरुषर्षभ॥ 16-11-49 <span class="RSN">(97563)</span> 
<span class="speak">वैशम्पायन उवाच। 16-11-50x <span class="RSN">(8043)</span> </span>
तस्य तद्वचनं धर्म्यमनुमान्य गुणोत्तरम्।
साधुसाध्विति सर्वः स जनः प्रतिगृहीतवान्॥ 16-11-50 <span class="RSN">(97564)</span> 
धृतराष्ट्राश्च तद्वाक्यमभिपूज्य पुनःपुनः।
विसर्जयामास तदा प्रकृतीस्तु शनैःशनैः॥ 16-11-51 <span class="RSN">(97565)</span> 
स तैः सम्पूजितो राजा शिवेनावेक्षितस्तथा।
प्राञ्जलिः पूजयामास तं जनं भरतर्षभ॥ 16-11-52 <span class="RSN">(97566)</span> 
ततो विवेश भवनं गान्धार्या सहितो निजम्।
आगतायां च शर्वर्यां सुखं शेते नराधिपः॥ ॥ 16-11-53 <span class="RSN">(97567)</span> 
 <span>
इति श्रीमन्महाभारते आमश्रवासिकपर्वणि आश्रमवासपर्वणि एकादशोऽध्यायः॥ 11 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 012</h6>
<div class="accordion-content">
<h3>॥ श्रीः ॥</h3>
<h2>
16.12. अध्यायः 012 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण भीष्मदुर्योधनादीनां श्राद्धदानाय विदुरमुखाद्युधिष्ठिरंप्रति द्रव्ययाचनम्॥ 1 ॥ तच्छ्रवणेन विमनायमाभीमे तद्भादज्ञेनार्जुनेन तम्प्रति द्रव्ययाचने भीमेन धृतराष्ट्रापनयानुस्मारणपूर्वकं तदनङ्गीकरणम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-12-1x"
name="AzramavAsika-16-12-1x"><!--anchor--></a>वैशम्पायन उवाच।
</span>
ततो रजन्यां व्युष्टायां धृतराष्ट्रोंऽबिकासुतः।
विदुरं प्रेषयामास युधिष्ठिरनिवेशनम्॥ 16-12-1 <span class="RSN">(97568)</span> 
स गत्वा राजवचनादुवाचाच्युतमीश्वरम्।
युधिष्ठि महातेजाः सर्वबुद्धिमतांवरः॥ 16-12-2 <span class="RSN">(97569)</span> 
धृतराष्ट्रो महाराजो वनवासाय दीक्षितः।
गमिष्यति वनं राजन्नागतां कार्तिकीमिमाम्॥ 16-12-3 <span class="RSN">(97570)</span> 
स त्वां कुरुकुलश्रेष्ठ किञ्चिर्थमभीप्सति।
श्राद्धमिच्छति दातुं स गाङ्गेयस्य महात्मनः॥ 16-12-4 <span class="RSN">(97571)</span> 
द्रोणस्य सोमदत्तस्य बाह्लीकस्य च धीमतः।
पुत्राणां चैव सर्वेषां ये चान्ये सुहृदो हताः। 
यदि चाप्यनुजानीषे सैन्धवापशदस्य च॥  16-12-5 <span class="RSN">(97572)</span> 
एतच्छ्रुत्वा तु वचनं विदुरस्य युधिष्ठिरः।
हृष्टःक सम्पूजयामास गुडोकेशश्च पाण्डवः॥ 16-12-6 <span class="RSN">(97573)</span> 
न च भीमो द्दढक्रोधस्तद्वचो जगृहे तदा।
विदुरस्य महातेजा दुर्योधनकृतं स्मरन्॥ 16-12-7 <span class="RSN">(97574)</span> 
अभिप्रायं विदित्वा तु भीमतसेनस्य फल्गुनः।
किरीटी किञ्चिदानम्य तमुवाच नरर्षभम्॥ 16-12-8 <span class="RSN">(97575)</span> 
भीम राजा पिता वृद्धो वनवासाय दीक्षितः।
दातुमिच्छति सर्वेषां सुहृदामौर्ध्वदेहिकम्॥ 16-12-9 <span class="RSN">(97576)</span> 
भवता निर्जितं वित्तं दातुमिच्छति कौरवः।
भीष्मादीनां महाबाहो तदनुज्ञातुमर्हसि॥ 16-12-10 <span class="RSN">(97577)</span> 
दिष्ट्या त्वद्य महाबाहो धृतराष्ट्रः प्रयाचते।
याचितो यः पुराऽस्माभिः पश्य कालस्य पर्ययम्॥ 16-12-11 <span class="RSN">(97578)</span> 
योसौ पृथिव्याः कृत्स्नाया भर्ता भूत्वा नराधिपः।
परैर्विनिहतामात्यो वनं गन्तुमभीप्सति॥ 16-12-12 <span class="RSN">(97579)</span> 
मा तेऽन्यत्पुरुषव्याघ्र दानाद्भवतु दर्शनम्।
अयशस्यमतोऽन्यत्स्यादधर्मश्च महाभुजः॥ 16-12-13 <span class="RSN">(97580)</span> 
राजानमुपतिष्ठस्व ज्येष्ठं भ्रातरमीश्वरम्।
अर्हस्त्वमसि दातुं वै नादातुं भरतर्षभ॥ 16-12-14 <span class="RSN">(97581)</span> 
एवं ब्रुवाणं बीभत्सुं धर्मराजोऽप्यपूजयत्।
भीमसेनस्तु सक्रोधमुवाच विजयं तदा॥ 16-12-15 <span class="RSN">(97582)</span> 
वयं भीष्मस्य दास्यामः प्रेतकार्यं तु फल्गुन।
सोमदत्तस्य नृपतेर्भूरिश्रवस एव च॥ 16-12-16 <span class="RSN">(97583)</span> 
बाह्लीकस्य च राजर्षेर्द्रोणस्य च महात्मनः।
अन्येषां चैव सुहृदां कुन्ती कर्णाय दास्यति॥ 16-12-17 <span class="RSN">(97584)</span> 
श्राद्धानि पुरुषव्याघ्र मा प्रदात्कौरवो नृपः।
इति मे वर्तते बुद्धिर्मा वो नन्दन्तु शत्रवः॥ 16-12-18 <span class="RSN">(97585)</span> 
कष्टात्कष्टतरं यान्तु सर्वे दुर्योधनादयः।
यैरियं पृथिवी कृत्स्ना घातिता कुलपांसनैः॥ 16-12-19 <span class="RSN">(97586)</span> 
कुतस्त्वमद्य विस्मृत्य वैरं द्वादशवार्षिकम्।
अज्ञातवासगमनं द्रौपदीशोकवर्धनम्॥ 16-12-20 <span class="RSN">(97587)</span> 
क्व तदा धृतराष्ट्रस्य स्नेहोऽस्मद्गोचरो गतः।
कृष्णाजिनोपसंवीतो हृताभरणभूषणः। 
सार्धं पाञ्चालपुत्र्या त्वं राजानमुपजग्मिवान्॥  16-12-21 <span class="RSN">(97588)</span> 
क्व तदा द्रोणभिष्मौ तौ सोमदत्तोपि वाऽभवत्।
यत्र द्वादश वर्षाणि वने वन्येन जीवथ। 
न तदा त्वां पिता ज्येष्ठः पितृत्वेनाभिवीक्षते॥  16-12-22 <span class="RSN">(97589)</span> 
किं ते तद्विस्मृतं पार्थक यदेष कुलपांसनः।
दुर्बुद्धिर्विदुरं प्राह द्यूते किं जितमित्युत॥ 16-12-23 <span class="RSN">(97590)</span> 
तमेवंवादिनं राजा कुन्तीपुत्रो युधिष्ठिरः।
उवाच वचनं धीमाञ्जोषमास्स्वेति भर्त्सयन्॥ ॥ 16-12-24 <span class="RSN">(97591)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि द्वादशोऽध्यायः॥ 12 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-12-4 किञ्चिदर्थं किञ्चित्कार्यं कर्तुं त्वामभीप्सति द्रष्टुमिति शेषः॥ 7-12-8 किञ्चिदागम्य भीमं वचनमब्रवीदिति क.थ.पाठः॥
</span>

</span>
</div>

<h6 class="accordion-header">
आश्रमवासिकपर्व - अध्याय 013</h6>
<div class="accordion-content">
<h3>॥ श्रीः ॥</h3>
<h2>
16.13. अध्यायः 013 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
भीमे दुर्योधनादिभ्यः श्राद्धदानाय धनदानमरोचयति सति युधिष्ठिरेण विदुरंप्रति धृतराष्ट्रे निजगृहकोशाद्धनदाननिवेदनकथनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-13-1x"
name="AzramavAsika-16-13-1x"><!--anchor--></a>अर्जुन उवाच।
</span>
भीम ज्येष्ठो गुरुर्मे त्वं नातोऽन्यद्वमुक्तुमुत्सहे।
धृताराष्ट्रस्तु राजर्षिः सर्वथा मानमर्हति॥ 16-13-1 <span class="RSN">(97592)</span> 
न स्मरन्त्यपराद्धानि स्मरन्ति सुकृतान्यपि।
असंभिन्नार्थमर्यादाः साधवः पुरुषोत्तमाः॥ 16-13-2 <span class="RSN">(97593)</span> 
इति तस्य वचः श्रुत्वा फल्गुनस्य महात्मनः।
विदुरं प्राह धर्मात्मा कुन्तीपुत्रो युधिष्ठिरः॥ 16-13-3 <span class="RSN">(97594)</span> 
इदं मद्वचनात्क्षत्तः कौरवं ब्रूहि पार्थिवम्।
यावदिच्छति पुत्राणां दातुं तावद्ददाम्यहम्॥ 16-13-4 <span class="RSN">(97595)</span> 
भीष्मादीनां च सर्वेषां सुहृदामुपकारिणाम्।
मम कोशादिति विभो मा भूद्भीमः सुदुर्मनाः॥ 16-13-5 <span class="RSN">(97596)</span> 
<span class="speak">वैशम्पायन उवाच। 16-13-6x <span class="RSN">(8044)</span> </span>
इत्युक्त्वा धर्मराजस्तमर्जुनं प्रत्यपूजयत्।
भीमसेनः कटाक्षेण वीक्षांचक्रे धनंजयम्॥ 16-13-6 <span class="RSN">(97597)</span> 
ततः स विदुरं धीमान्वाक्यमाह युधिष्ठिरः।
न भीमसेन कोपं स नृपतिः कर्तुमर्हति॥ 16-13-7 <span class="RSN">(97598)</span> 
परिक्लिष्टो हि भीमस्तु हिमवृष्ट्यातपादिभिः।
दुःखैर्बहुविधैर्धीमानरण्ये विदितं तव॥ 16-13-8 <span class="RSN">(97599)</span> 
किंतु मद्वचनाद्ब्रूहि राजानं भरतर्षभम्॥
यद्यदिच्छसि यावच्च गृह्यतां मद्गृहादिति॥ 16-13-9 <span class="RSN">(97600)</span> 
यन्मात्सर्यमयं भीमः करोति भृशदुःखितः।
न तन्मनसि कर्तव्यमिति वाच्यः स पार्थिवः॥ 16-13-10 <span class="RSN">(97601)</span> 
यन्ममास्ति धनं किञ्चिदर्जुनस्य च वेश्मनि।
तस्य स्वामी महाराज इति वाच्यः स पार्थिवः॥ 16-13-11 <span class="RSN">(97602)</span> 
ददातु राजा विप्रेभ्यो यथेष्टं क्रियतां व्ययः।
पुत्राणां सुहृदां चैव गच्छत्वानृण्यमद्य सः॥ 16-13-12 <span class="RSN">(97603)</span> 
इदं चापि शरीरं मे तवायत्तं जनाधिप।
धनानि चेति विद्धि त्वं क्षत्तर्नास्त्यत्र संशयः॥ ॥ 16-13-13 <span class="RSN">(97604)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि त्रयोदशोऽध्यायः॥। 13 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 014</h6>
<div class="accordion-content">
<h3>॥ श्रीः ॥</h3>
<h2>
16.14. अध्यायः 014 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
विदुरेण धृतराष्ट्रंप्रति युधिष्ठिरेण भीष्मादीनां श्राद्धदानाय धनदानाङ्गीकरणनिवेदनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-14-1x"
name="AzramavAsika-16-14-1x"><!--anchor--></a>वैशम्पायन उवाच।
</span>
एवमुक्तस्तु राज्ञा स विदुरो बुद्धिसत्तमः।
धृतराष्ट्रमुपेत्यैव वाक्यमाह महार्थवत्॥ 16-14-1 <span class="RSN">(97605)</span> 
उक्तो युधिष्ठिरो राजा भवद्वचनमादितः।
स च संश्रुत्य वाक्यं ते प्रशशंस महाद्युतिः॥ 16-14-2 <span class="RSN">(97606)</span> 
बीभत्सुश्च महातेजा निवेदयति ते गृहान्।
वसु तस्य गृहे यच्च प्राणानपि च केवलान्॥ 16-14-3 <span class="RSN">(97607)</span> 
धर्मराजश्च पुत्रस्ते राज्यं प्राणान्धनानि च।
अनुजानाति राजर्षे यच्चान्यदपि किञ्चन॥ 16-14-4 <span class="RSN">(97608)</span> 
भीमस्तु सर्वदुःखानि संस्मृत्य बहुलान्युत।
कृच्छ्रादिव महाबाहुरनुजज्ञे विनिःश्वसन्॥ 16-14-5 <span class="RSN">(97609)</span> 
र राजन्धर्मशीलेन राज्ञा बीभत्सुना तथा।
अनुनीतो महाबाहुः सौहृदे स्थापितोपि च॥ 16-14-6 <span class="RSN">(97610)</span> 
न च मन्युस्त्वया कार्य इति त्वां प्राह धर्मराट्।
संस्मृत्य भीमस्तद्वैरं यदन्यायवदाचरत्॥ 16-14-7 <span class="RSN">(97611)</span> 
एवंप्रायो हि धर्मोऽयं क्षत्रियाणां नराधिप।
शुद्धे क्षत्रियधर्मे न निरतोऽयं वृकोदरः॥ 16-14-8 <span class="RSN">(97612)</span> 
वृकोदरकृते चाहमर्जुनश्च पुनः पुनः।
प्रसीद याचे नृपते भवान्प्रभुरिहास्ति यत्॥ 16-14-9 <span class="RSN">(97613)</span> 
तद्ददातु भवान्वित्तं यावदिच्छसि पार्थिवः।
त्वमीश्वरो नो राज्यस्य प्राणानामपि भारत॥ 16-14-10 <span class="RSN">(97614)</span> 
ब्रह्मदेयाग्रहारांश्च पुत्राणामौर्ध्वदेहिकम्।
इतो रत्नानि गाश्चैव दासीदासमजाविकम्॥ 16-14-11 <span class="RSN">(97615)</span> 
अर्चयित्वा कुरुश्रेष्ठो ब्राह्मणेभ्यः प्रयच्छतु।
दीनान्धकृपणेभ्यश्च तत्रतत्र नृपाज्ञया॥ 16-14-12 <span class="RSN">(97616)</span> 
बह्वन्नरसपानाढ्याः सभा विदुर कारय।
गवां निपानान्यन्यच्च विविधं पुण्यकं कुरु॥ 16-14-13 <span class="RSN">(97617)</span> 
इति मामब्रवीद्राजा पार्थश्चैव धनंजयः।
यदत्रानन्तरं कार्यं तद्भवम्ववक्तुमर्हति॥ 16-14-14 <span class="RSN">(97618)</span> 
इत्युक्ते विदुरेणाथ धृतराष्ट्रोऽभिनन्द्य तान्।
मनश्चक्रे महादाने कार्तिक्यां जनमेजय॥ 16-14-15 <span class="RSN">(97619)</span> 
 <span>
॥ इती श्रीमन्महाभारते आश्रमवासिकपर्वणि आश्रमवासपर्वणि चतुर्दशोऽध्यायः॥ 14 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 015</h6>
<div class="accordion-content">
<h3>॥ श्रीः ॥</h3>
<h2>
16.15. अध्यायः 015 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण भीष्मदुर्योधनाद्युद्देश्यकश्राद्धे धनवस्रान्नादिना ब्राह्मणादिसंतर्पणम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-15-1x"
name="AzramavAsika-16-15-1x"><!--anchor--></a>वैशम्पायन उवाच।
</span>
विदुरेणैवमुक्तस्तु धृतराष्ट्रो जनाधिपः।
प्रीतिमानभवद्राजन्राज्ञो जिष्णोश्च कर्मणा॥ 16-15-1 <span class="RSN">(97620)</span> 
ततोऽभिरूपान्भीष्माय ब्राह्मणानृषिसत्तमान्।
पुत्रार्थे सुहृदां चैव स समीक्ष्य सहस्रशः॥ 16-15-2 <span class="RSN">(97621)</span> 
कारयित्वाऽन्नपानानि यानान्याच्छादनानि च।
सुवर्णमणिरत्नानि दासीदासपरिच्छदान्॥ 16-15-3 <span class="RSN">(97622)</span> 
कंबलानि च रत्नानि ग्रामान्क्षेत्रं तथा धनम्।
सालङ्कारान्गजानश्वान्कन्याश्चैव वरस्त्रियः॥ 16-15-4 <span class="RSN">(97623)</span> 
आदिश्यादिश्य सर्वेभ्यो ददौ स नृपसत्तमः।
द्रोणं संकीर्त्य भीष्मं च सोमदत्तं च बाह्लिकम्॥ 16-15-5 <span class="RSN">(97624)</span> 
दुर्योधनं च राजानं पुत्रांश्चैव पृथक्पृथक्।
जयद्रथपुरोगांश्च सुहृदश्चापि सर्वशः॥ 16-15-6 <span class="RSN">(97625)</span> 
स श्राद्धयज्ञो ववृते बहुगोधनदक्षिणः।
अनेकधनरत्नौघो युधिष्ठिरमते तदा॥ 16-15-7 <span class="RSN">(97626)</span> 
अनिशं यत्र पुरुषा गणका लेखकास्तदा।
युधिष्ठिरस्य वचनादपृच्छन्त स्म तं नृपम्॥ 16-15-8 <span class="RSN">(97627)</span> 
आज्ञापय किमेतेभ्यः प्रदेयं दीयतामिति।
तदुपस्थितमेवात्र वचनान्ते ददुस्तदा॥ 16-15-9 <span class="RSN">(97628)</span> 
शते देये दशशतं सहस्रं चायुतं तथा।
दीयते वचनाद्राज्ञः कुन्तीपुत्रस्य धीमतः॥ 16-15-10 <span class="RSN">(97629)</span> 
एवं स वसुधाराभिर्वर्षमाणो नृपांबुदः।
तप्रयामास विप्रांस्तान्वर्षन्भूमिमिवांबुदः॥ 16-15-11 <span class="RSN">(97630)</span> 
ततोऽन्तन्तरमेवात्र सर्ववर्णान्महामते।
अन्नपानरसौघेण प्लावयामास पार्थिवः॥ 16-15-12 <span class="RSN">(97631)</span> 
सवस्त्रधनरत्नौघो मृदङ्गनिनदस्वनः।
गवाश्वमकरावर्तो नानारत्नमहाकरः॥ 16-15-13 <span class="RSN">(97632)</span> 
ग्रामाग्रहारद्वीपाढ्यो मणिहेमजलार्णवः।
जगत्संप्लावयामास धृतराष्ट्रोडुपोद्धतः॥ 16-15-14 <span class="RSN">(97633)</span> 
एवं स पुत्रपौत्राणां पितॄणामात्मनस्तथा।
गान्धार्याश्च महाराज प्रददावौर्द्वदेहिकम्॥ 16-15-15 <span class="RSN">(97634)</span> 
परिश्रान्तो यदासीत्स ददद्दानान्यनेकशः।
निवर्तयामास तदा दानयज्ञं नराधिपः॥ 16-15-16 <span class="RSN">(97635)</span> 
एवं स राजा कौरव्यश्चक्रे दानमहाक्रतुम्।
नटनर्तकलास्याढ्यं बह्वन्नरसदक्षिणम्॥ 16-15-17 <span class="RSN">(97636)</span> 
दशाहमेवं दानानि दत्त्वा राजांऽबिकासुतः।
बभूव पुत्रपौत्राणामनृणो भरतर्षभ॥ ॥ 16-15-18 <span class="RSN">(97637)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि पञ्चदशोऽध्यायः॥ 15 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-15-13 सवस्त्रफेनरतौघ इति क.थ.पाठः॥
</span>

</span>
</div>

<h6 class="accordion-header">
आश्रमवासिकपर्व - अध्याय 016</h6>
<div class="accordion-content">
<h3>॥ श्रीः ॥</h3>
<h2>
16.16. अध्यायः 016 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण कुन्तीस्कन्धावसक्तहस्ताया गान्धार्या अंसावलम्बनेन सशोकैः पौरैर्युधिष्ठिरादिभिश्चानुगम्यमानेन सता वनं प्रति प्रस्थानम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-16-1x"
name="AzramavAsika-16-16-1x"><!--anchor--></a>वैशम्पायन उवाच।
</span>
ततः प्रभाते राजा स धृतराष्ट्रोंऽबिकासुतः।
आनाय्य पाण्डवान्वीरान्वनषासे कृतक्षणः॥ 16-16-1 <span class="RSN">(97638)</span> 
गान्धारीसहितो धीमानभ्यनन्दद्यथाविधि।
कार्तिक्यां कारयित्वेष्टिं ब्राह्मणैर्वेदपारगैः॥ 16-16-2 <span class="RSN">(97639)</span> 
अग्निहोत्रं पुरस्कृत्य वल्कलाजिनसंवृतः।
वधूजनवृतो राजा निर्ययौ भवनात्ततः॥ 16-16-3 <span class="RSN">(97640)</span> 
ततः स्त्रियः कौरवपाण्डवानां
याञ्चापराः कौरवराजवंश्याः। 
तासां नादः प्रादुरासीत्तदानीं
वैचित्रिवीर्ये नृपतौ प्रयाते॥  16-16-4 <span class="RSN">(97641)</span> 
ततो लाजैः सुमनोभिश्च राजा
विचित्राभिस्तद्गृहं पूजयित्वा। 
संयोज्याश्वैर्भृत्यवर्गं च सर्वं
ततः समुत्सृज्य ययौ नरेन्द्रः॥  16-16-5 <span class="RSN">(97642)</span> 
ततो राजा प्राञ्जलिर्वेपमानो
युधिष्ठिरः सस्वरं बाष्पकण्ठः। 
विनद्योच्चैर्गां महाराज साधो
क्व यास्यसीत्यपतत्ताति भूमौ॥  16-16-6 <span class="RSN">(97643)</span> 
तथाऽर्जुनस्तीव्रदुःखाभितप्तो
मुहुर्मुहुर्निः श्वसन्भारताग्र्यः। 
युधिष्ठिरं मैवमित्येवमुक्त्वा
निगृह्याथो दीनतरो बभूव॥  16-16-7 <span class="RSN">(97644)</span> 
वृकोदरः फल्गुनश्चैव वीरौ
माद्रीपुत्रौ विदुरः संजयश्च। 
वैश्यापुत्रः सहितो गौतमेन
धौम्यो विप्राश्चान्वयुर्बाष्पकण्ठाः॥  16-16-8 <span class="RSN">(97645)</span> 
कुन्ती गान्धारीं बद्धनेत्रां व्रजन्तीं
स्कन्धासक्तं हस्तमथोद्वहन्ती। 
राजा गान्धार्याः स्कन्धदेशेऽवसज्य
पाणिं ययौ धृतराष्ट्रः प्रतीतः॥  16-16-9 <span class="RSN">(97646)</span> 
तथा कृष्णा द्रौपदी यादवी च
बालापत्या चोत्तरा कौरवी च। 
चित्राङ्गदा याश्च काश्चित्स्त्रियोऽन्याः
सार्धं राज्ञा प्रस्थितास्ता वधूभिः॥  16-16-10 <span class="RSN">(97647)</span> 
तासां नादो रुदतीनां तदाऽऽसी-
द्राजन्दुःखात्कुररीणामिवोच्चैः। 
ततो निष्पेतुर्ब्राह्मणक्षत्रियाणां
विट्शूद्राणां चैव भार्याः समन्तात्॥  16-16-11 <span class="RSN">(97648)</span> 
तन्निर्याणे दुःखितः पौरवर्गो
गजाह्वये चैव बभूव राजन्।
यथापूर्वं गच्छतां पाण्डवानां 
द्यूते राजन्कौरवाणां सभायाम्॥  16-16-12 <span class="RSN">(97649)</span> 
या नापश्यच्चन्द्रमा नैव सूर्यो 
रामाः काश्चित्ताः स्म तस्मिन्नरेन्द्रे।
महावनं गच्छति कौरवेन्द्रे 
शोकेनार्ता राजमार्गं प्रपेदुः॥ ॥  16-16-13 <span class="RSN">(97650)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि षोडशोऽध्यायः॥ 16 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-16-9 कुन्ती गान्धारीं अनयदिति शेषः। किंभूता। अर्थाद्गान्धार्या हस्तं स्कन्धासक्तं उद्वहन्ती। कुन्ती गान्धारीमनुभर्तृ व्रजन्तीमिति क.थ.पाठः॥
</span>

</span>
</div>

<h6 class="accordion-header">
आश्रमवासिकपर्व - अध्याय 017</h6>
<div class="accordion-content">
<h3>॥ श्रीः ॥</h3>
<h2>
16.17. अध्यायः 017 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रस्य वनप्रस्थानसमये विदुरसंजयाभ्यामपि वनवासाय तेन सह प्रस्थानम्॥ 1 ॥ तथा कुन्त्यापि युधिष्ठिरादिभिर्बहुधा प्रार्थनाभिः प्रतिषेधनेपि तत्समाश्वासनपूर्वकं गान्धार्या सह वनंप्रति प्रस्थानम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
धृतराष्ट्रस्य वनप्रस्थानसमये विदुरसंजयाभ्यामपि वनवासाय तेन सह प्रस्थानम् ॥ 1 ॥ तथा कुन्त्यापि युधिष्ठिरादिभिर्बहुधा प्रार्थनाभिः प्रतिषेधनेपि तत्समाश्वासनपूर्वकं गान्धार्या सह वनंप्रति प्रस्थानम्॥ 2 ॥
</span>
16-17-0 <span class="RSN">(97651)</span> 
<span class="speak">वैशम्पायन उवाच। 16-17-0x <span class="RSN">(8045)</span> </span>
ततः प्रासादहर्म्येषु वसुधायां च पार्थिव।
नारीणां च नराणां च निःस्वनः सुमहानभूत्॥ 16-17-1 <span class="RSN">(97652)</span> 
स राजा राजमार्गेण नृनारीसंकुलेन च।
कथञ्चिन्निर्ययौ धीमान्वेपमानः कृताञ्जलिः॥ 16-17-2 <span class="RSN">(97653)</span> 
स वर्धमानद्वारेणि निर्ययौ गजसाह्वयात्।
विसर्जयामास च तं जनौघं स मुहुर्मुहुः॥ 16-17-3 <span class="RSN">(97654)</span> 
वनं गन्तुं च विदुरो राज्ञा सह कृतक्षणः।
संजयश्च महामात्रः सूतो गावल्गणिस्तथा॥ 16-17-4 <span class="RSN">(97655)</span> 
ककृपं निवर्तयामास युयुत्सुं च महारथम्।
धृताराष्ट्रो महीपालः परिदाप्य युधिष्ठिरे॥ 16-17-5 <span class="RSN">(97656)</span> 
निवृत्ते पौरवर्गे च राजा सान्तःपुरस्तदा।
धृतराष्ट्राभ्यनुज्ञातो निवर्तितुमियेष ह॥ 16-17-6 <span class="RSN">(97657)</span> 
सोब्रवीन्मातरं कुन्तीमुपेत्य भरतर्षभ॥
अहं राजानमन्विष्ये भवती विनिवर्तताम्॥ 16-17-7 <span class="RSN">(97658)</span> 
वधूपरिवृता राज्ञि नगरं गन्तुमर्हसि।
राजा यात्वेष धर्मात्मा तपसे कृतनिश्चयः॥ 16-17-8 <span class="RSN">(97659)</span> 
इत्युक्ता धर्मराजेनि बाष्पव्याकुललोचना।
जगामैव तदा कुन्ती गान्धारीं परिगृह्य ह॥ 16-17-9 <span class="RSN">(97660)</span> 
<span class="speak">कुन्त्युवाच। 16-17-10x <span class="RSN">(8046)</span> </span>
सहदेवे महाराज माऽप्रसादं कृथाः क्वचित्।
एष मामनुरक्तो हि राजंस्त्वां चैव सर्वदा॥ 16-17-10 <span class="RSN">(97661)</span> 
कर्णं स्मरेथाः सततं सङ्ग्रामेष्वपलायिनम्।
अवकीर्णो हि स मया वीरो दुष्प्रज्ञया तदा॥ 16-17-11 <span class="RSN">(97662)</span> 
आयसं हृदयं नूनं मन्दाया मम पुत्रक।
यत्सूर्यजमपश्यन्त्याः शतधा न विदीर्यते॥ 16-17-12 <span class="RSN">(97663)</span> 
एवं गते तु किं शक्यं मया कर्तुमरिंदम।
मम दोषोऽयमत्यर्थं ख्यापितो यन्न सूर्यजः॥ 16-17-13 <span class="RSN">(97664)</span> 
तन्निमित्तं महाबाहो दानं दद्यास्त्वमुत्तमम्।
सदैव भ्रातृभिः सार्धं सूर्यजस्यारिमर्दन॥ 16-17-14 <span class="RSN">(97665)</span> 
द्रौपद्याश्च प्रिये नित्यं स्थातव्यमरिकर्शन।
भीमसेनोऽर्जुनश्चैव नकुलश्च कुरूद्वह॥ 16-17-15 <span class="RSN">(97666)</span> 
समाधेयास्त्वया राजंस्त्वय्यद्य कुलधूर्गता।
श्वश्रूश्वशुरयोः पादाञ्शुश्रूषन्ती वने त्वहम्। 
गान्धारीसहिता वत्स्ये तापसी मलपङ्किनी॥  16-17-16 <span class="RSN">(97667)</span> 
<span class="speak">वैशम्पायन उवाच। 16-17-17x <span class="RSN">(8047)</span> </span>
एवमुक्तः स धर्मात्मा भ्रातृभिः सहितो वशी।
विषादमगमद्धीमान्न च किञ्चिदुवाच ह॥ 16-17-17 <span class="RSN">(97668)</span> 
मुहूर्तमिव तु ध्यात्वा धर्मराजो युधिष्ठिरः।
उवाच मतारं दीनश्चिन्ताशोकपरायणः॥ 16-17-18 <span class="RSN">(97669)</span> 
किमिदं ते व्यवसितं नैवं त्वं वक्तुमर्हसि।
न त्वामभ्यनुजानामि प्रसादं कर्तुमर्हसि॥ 16-17-19 <span class="RSN">(97670)</span> 
व्यचोदयः पुराऽस्माकमुत्साहं शुभदर्शने।
विदुलाया वचोभिस्त्वं नास्मान्संत्यक्तुमर्हसि॥ 16-17-20 <span class="RSN">(97671)</span> 
निहत्य पृथिवीपालान्राज्यं प्राप्तमिदं मया।
तव प्रज्ञामुपश्रुत्य वासुदेवान्नरर्षभात्॥ 16-17-21 <span class="RSN">(97672)</span> 
क्व सा बुद्धिरियं चाद्य भवत्या या श्रुता मया।
क्षत्रधर्मे स्थितं त्यक्त्वा न प्रयातुमिहार्हसि॥ 16-17-22 <span class="RSN">(97673)</span> 
अस्मानुत्सृज्य राज्यं च स्नुषाहीना यशस्विनि।
कथं वत्स्यसि दुर्गेषु वनेष्वद्य प्रसीद मे॥ 16-17-23 <span class="RSN">(97674)</span> 
इति बाष्पकला वाचः कुन्ती पुत्रस्य शृण्वती।
जगामैवाश्रुपूर्णाक्षी भीमस्तामिदमब्रवीत्॥ 16-17-24 <span class="RSN">(97675)</span> 
यदा राज्यमिदं कुन्ति भोक्तव्यं पुत्रनिर्जितम्।
प्राप्तव्या राजधर्माश्च तदेयं ते कुतो मतिः॥ 16-17-25 <span class="RSN">(97676)</span> 
किं वयं कारिताः पूर्वं भवत्या पृथिवीक्षयम्।
कस्य हेतोः परित्यज्य वनं गन्तुमभीप्ससि॥ 16-17-26 <span class="RSN">(97677)</span> 
वनाच्चापि किमानीता भवत्या बालका वयम्।
दुःखशोकसमाविष्टौ माद्रीपुत्राविमौ तथा॥ 16-17-27 <span class="RSN">(97678)</span> 
प्रसीद मातर्मा गास्त्वं वनमद्य यशस्विनि।
श्रियं यौधिष्ठिरीं मातर्भुङ्क्ष्व पार्थबलार्जिताम्॥ 16-17-28 <span class="RSN">(97679)</span> 
इति सा निश्चितैवाशु वनवासकृततक्षणा।
लालप्यतां बहुविधं पुत्राणां नाकरोद्वचः॥ 16-17-29 <span class="RSN">(97680)</span> 
द्रौपदी चान्वयाच्छ्वश्रूं विषष्णवदना तदा।
वनवासाय गच्छन्तीं रुदती भद्रया सह॥ 16-17-30 <span class="RSN">(97681)</span> 
सा पुत्रान्रुदतः सर्वान्मुहुर्मुहुरवेक्षती।
जगामैव महाप्राज्ञा वनाय कृतनिश्चया॥ 16-17-31 <span class="RSN">(97682)</span> 
अन्वयुः पाण्डवास्तां तु सभृत्यान्तःपुरास्तथा।
ततः प्रमृज्य साऽश्रूणि पुत्रान्वचनमब्रवीत्॥ ॥ 16-17-32 <span class="RSN">(97683)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि सप्तदशोऽध्यायः॥ 17 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-17-10 मा प्रमादं कृथा इति क.थ.पाठः॥ 7-17-16 श्वश्रूश्वशुरयोः। ज्येष्ठत्वाद्धृतराष्ट्रः पाण्डोः पितृसमस्तेन कुन्त्याः स श्वशुर इति॥ 7-17-22 क्षत्रधर्मे स्थितिं ह्युक्त्वा न प्रत्याख्यातुमर्हसि इति थ.पाठः। स्थितिं चोक्त्वा तस्याश्च्यवितुमिच्छसि इति झ.पाठः॥ 7-17-30 भद्रया सुभद्रया॥
</span>

</span>
</div>

<h6 class="accordion-header">
आश्रमवासिकपर्व - अध्याय 018</h6>
<div class="accordion-content">
<h3>॥ श्रीः ॥</h3>
<h2>
16.18. अध्यायः 018 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
कुन्त्या स्वस्य वनगमनाध्यवसायेन विषीदतो युधिष्ठिरादीन्प्रति सहेतूपन्यासं समाश्वासनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-18-1x"
name="AzramavAsika-16-18-1x"><!--anchor--></a>कुन्त्युवाच।
</span>
एवमेतन्महाबाहो यथा वदसि पाण्डवः।
कृतमुद्धरणं पूर्वं मया वः सीदतां नृपाः॥ 16-18-1 <span class="RSN">(97684)</span> 
द्यूतापहृतराज्यानां पतितानां सुखादपि।
ज्ञातिभिः परिभूतानां कृतमुद्धरणं मया॥ 16-18-2 <span class="RSN">(97685)</span> 
कथं पाण्डोर्न नश्येत संततिः पुरुषर्षभाः।
यशश्च वो न नश्येत इति चोद्धरणं कृतम्॥ 16-18-3 <span class="RSN">(97686)</span> 
यूयमिन्द्रसमाः सर्वे देवतुल्यपराक्रमाः।
मा परेषां मुखप्रेक्षाः स्थेत्येवं तत्कृतं मया॥ 16-18-4 <span class="RSN">(97687)</span> 
कथं धर्मभृतां श्रेष्ठो राजा त्वं वासवोपमः।
पुनर्वने न दुःखी स्या इति चोद्धरणं कृतम्॥ 16-18-5 <span class="RSN">(97688)</span> 
नागायुतसमप्राणः ख्यातविक्रमपौरुषः।
नायं भीमोत्ययं गच्छेदिति चोद्धरणं कृतम्॥ 16-18-6 <span class="RSN">(97689)</span> 
भीमसेनादवरजस्तथाऽयं वासवोपमः।
विजयो नावसीदेत इति चोद्धरणं कृतम्॥ 16-18-7 <span class="RSN">(97690)</span> 
नकुलः सहदेवश्च तथेमौ गुरुवर्तिनौ।
क्षुधा कथं न सीदेतामिति चोद्धरणं कृतम्॥ 16-18-8 <span class="RSN">(97691)</span> 
इयं च बृहती श्यामा तथाऽत्यायतलोचना।
वृथा सभातले क्लिष्टा मा भूदिति च तत्कृतं॥ 16-18-9 <span class="RSN">(97692)</span> 
अपेक्षतामेव वो भीम वेपन्तीं कदलीमिव।
स्त्रीधर्मिणीमरिष्टाङ्गीं तथा द्यूतपराजिताम्॥ 16-18-10 <span class="RSN">(97693)</span> 
दुःशासनो यदा मौर्ख्याद्दासीवत्पर्यकर्षत।
तदैव विदितं मह्यं पराभूतमिदं कुलम्॥ 16-18-11 <span class="RSN">(97694)</span> 
निषण्णाः कुरवश्चैव तदा मे श्वशुरादयः।
सा दैवं नाथमिच्छन्ती व्यलपत्कुररी यथा॥ 16-18-12 <span class="RSN">(97695)</span> 
केशपक्षे परामृष्टा पापेन् हतबुद्धिना।
यदा दुःशासनेनैषा तदा मुह्याम्यहं नृपाः॥ 16-18-13 <span class="RSN">(97696)</span> 
युष्मत्तेजोविवृद्ध्यर्तं मया ह्युद्धरणं कृतम्।
तदानीं विदुलावाक्यैरिति तद्वित्त पुत्रकाः॥ 16-18-14 <span class="RSN">(97697)</span> 
कथं न राजवंशोऽयं नश्येत्प्राप्य सुतान्मम।
पाण्डोरिति मया पुत्रस्तस्मादुद्धरणं कृतम्॥ 16-18-15 <span class="RSN">(97698)</span> 
न तस्य पुत्राः पौत्रा वा क्षतवंशस्य पार्थिव।
लभ्ते सुकृताँल्लोकान्यस्माद्वंशः प्रणश्यति॥ 16-18-16 <span class="RSN">(97699)</span> 
भुक्तं राज्यफलं पुत्रा भर्तुर्मे विपुलं पुरा।
महादानानि दत्तानि पीतः सोमो यथाविधि॥ 16-18-17 <span class="RSN">(97700)</span> 
नाहमात्मफलार्थं वै वासुदेवमचूचुदम्।
विदुलायाः प्रलापैस्तैः पालनार्थं च तत्कृतम्॥ 16-18-18 <span class="RSN">(97701)</span> 
नाहं राज्यफलं पुत्राः कामये पुत्रनिर्जितम्।
पतिलोकानहं पुण्यान्कामये तपसा पिभो॥ 16-18-19 <span class="RSN">(97702)</span> 
श्वश्रूश्वशुरयोः कृत्वा शुश्रूषां वनवासिनोः।
तपसा शोषयिष्यामि युधिष्ठिर कलेवरम्॥ 16-18-20 <span class="RSN">(97703)</span> 
निवर्तस्व कुरुश्रेष्ठ भीमसेनादिभिः सह।
धर्मे ते धीयतां बुद्धिर्मनस्तु महदस्तु च॥ ॥ 16-18-21 <span class="RSN">(97704)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि अष्टादशोऽध्यायः॥ 18 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-18-10 पश्यन्त्या मे तथा भीतां वेपन्तीमिति क.थ.पाठः॥
</span>

</span>
</div>

<h6 class="accordion-header">
आश्रमवासिकपर्व - अध्याय 019</h6>
<div class="accordion-content">
<h3>॥ श्रीः ॥</h3>
<h2>
16.19. अध्यायः 019 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
कुन्त्या कृच्छ्रेण प्रतिनिवर्तितैर्युधिष्ठिरादिभिः कृच्छ्रात्पुनर्नगरं प्रत्यागमनम्॥ 1 ॥ धृताष्ट्रेण विदुरादिभिः सह वनमेत्य गङ्गातीरे सन्ध्योपास्त्यादिना रात्रियापनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-19-1x"
name="AzramavAsika-16-19-1x"><!--anchor--></a>वैशम्पायन उवाच।
</span>
कुन्त्यास्तु वचनं श्रुत्वा पाण्डवा राजसत्तम।
व्रीडिताः संन्यवर्तन्त पाञ्चाल्या सह भारत॥ 16-19-1 <span class="RSN">(97705)</span> 
ततः शब्दो महानेव सर्वेषामभवत्तदा।
अन्तःपुराणां रुदतां दृष्ट्वा कुन्तीं तथा गताम्॥ 16-19-2 <span class="RSN">(97706)</span> 
प्रदक्षिणमथावृत्त्य राजानं पाण्डवास्तदा।
अभिवाद्य न्यवर्तन्त पृथां तामनिवर्त्य वै॥ 16-19-3 <span class="RSN">(97707)</span> 
ततोऽब्रवीन्महातेजा धृतराष्ट्रोंऽबिकासुतः।
गान्धारीं विदुरं चैव समाभाष्यावगृह्य च॥ 16-19-4 <span class="RSN">(97708)</span> 
युधिष्ठिरस्य जननी देवी साधु निवर्त्यताम्।
यथा युधिष्ठिरः प्राह तत्सर्वं सत्यमेव हि॥ 16-19-5 <span class="RSN">(97709)</span> 
पुत्रैश्वर्यं महदिदमपास्य च महाफलम्।
काऽनुगच्छेद्वनं दुर्गं पुत्रानुत्सृज्य मूढवत्॥ 16-19-6 <span class="RSN">(97710)</span> 
राज्यस्थया तपस्तप्तुं कर्तुं दानव्रतं महत्।
अनया शक्यमेवाद्य श्रूयतां च वचो मम॥ 16-19-7 <span class="RSN">(97711)</span> 
गान्धारि परितुष्टोस्मि वध्वाः शुश्रूषणेन वै।
तस्मात्त्वमेनां धर्मज्ञे समनुज्ञातुमर्हसि॥ 16-19-8 <span class="RSN">(97712)</span> 
इत्युक्ता सौबलेयी तु राज्ञा कुन्तीमुवाच ह।
तत्सर्वं राजवचनं स्वं च वाक्यं विशेषवत्॥ 16-19-9 <span class="RSN">(97713)</span> 
न च सा वनवासाय देवी कृतमतिं तदा।
शक्नोत्युपावर्तयितुं कुन्तीं धर्मपरां सतीम्॥ 16-19-10 <span class="RSN">(97714)</span> 
तस्यास्तां तु स्थितिं ज्ञात्वा व्यवसायं कुरुस्त्रियः।
निवृत्तांश्च कुरुश्रेष्ठान्दृष्ट्वा प्ररुरुदुस्तदा॥ 16-19-11 <span class="RSN">(97715)</span> 
उपावृत्तेषु पार्थेषु सर्वास्वेव वधूषु च।
ययौ राजा महाप्राज्ञो धृतराष्ट्रो वनं तदा॥ 16-19-12 <span class="RSN">(97716)</span> 
पाण्डवाश्चातिदीनास्ते दुःखशोकपरायणाः।
यानैः स्त्रीसहिताः सर्वे पुरं प्रविविशुस्तदा॥ 16-19-13 <span class="RSN">(97717)</span> 
तदहृष्टमनानन्दं गतोत्सवमिवाभवत्।
नगरं हास्तिनपुरं सस्त्रीवृद्धकुमारकम्॥ 16-19-14 <span class="RSN">(97718)</span> 
सर्वे चासन्निरुत्साहाः पाण्डवा जातमन्यवः।
कुन्त्या हीनाः सुदुःखार्ता वत्सा इव विनाकृताः॥ 16-19-15 <span class="RSN">(97719)</span> 
धृतराष्ट्रस्तु तेनाह्ना गत्वा सुमहदन्तरम्।
ततो भागीरथीतीरे निवासमकरोत्प्रभुः॥ 16-19-16 <span class="RSN">(97720)</span> 
प्रादुष्कृता यथान्यायमग्नयो वेदपारगैः।
व्यराजन्त द्विजश्रेष्ठैस्तत्रतत्र तपोवने। 
प्रादुष्कृताग्निरभवत्स च वृद्धो नराधिपः॥  16-19-17 <span class="RSN">(97721)</span> 
स राजाऽग्नीन्पर्युपास्य हुत्वा च विधिवत्तदा। 
सन्ध्यागतं सहस्रांशुमुपातिष्ठत भारत॥  16-19-18 <span class="RSN">(97722)</span> 
विदुरः संजयश्चैव राज्ञः शय्यां कुशैस्ततः।
चक्रतुः कुरुवीरस्य गान्धार्याश्चाविदूरतः॥ 16-19-19 <span class="RSN">(97723)</span> 
गान्धार्याः सन्निकर्षे तु निषसाद कुशे सुखम्।
युधिष्ठिरस्य जननी कुन्ती साधुव्रते स्थिता॥ 16-19-20 <span class="RSN">(97724)</span> 
तेषां संश्रवणे चापि निषेदुर्विदुरादयः।
याजकाश्च यथोद्देशं द्विजा ये चानुयायिनः॥ 16-19-21 <span class="RSN">(97725)</span> 
प्राधीतद्विजमुख्या सा संप्रज्वलितपावका।
बभूव तेषां रजनी ब्राह्मीव प्रीतिवर्धिनी॥ 16-19-22 <span class="RSN">(97726)</span> 
ततो रात्र्यां व्यतीतायां कृतपूर्वाह्णिकक्रियाः।
हुत्वाऽग्निं विधिवत्सर्वे प्रययुस्ते यथाक्रमम्। 
उदङ्मुखा निरीक्षन्त उपवासपरायणाः॥  16-19-23 <span class="RSN">(97727)</span> 
स तेषामतिदुःखोऽभून्निवासः प्रथमेऽहनि।
शोचतां वदतां चापि पौरजानपदैर्जनैः॥ ॥ 16-19-24 <span class="RSN">(97728)</span> 
 <span>
इति श्रीमन्महाभारते आश्रमवासिकर्वणि आश्रमवासपर्वणि एकोनविंशोऽध्यायः॥ 19 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 020</h6>
<div class="accordion-content">
<h3>॥ श्रीः ॥</h3>
<h2>
16.20. अध्यायः 020 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण विदुरादिभिः सह गङ्गातीरात्कुरुक्षेत्रमेत्य तत्र शतयूपाश्रमे व्यासाज्ञया तदुपदिष्टविधिना तीव्रतपश्चरणम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-20-1x"
name="AzramavAsika-16-20-1x"><!--anchor--></a>वैशम्पायन उवाच।
</span>
ततो भागीरथीतीरे मेध्ये पुण्यजनोचिते।
निवासमकरोद्राजा विदुरस्य मते स्थितः॥ 16-20-1 <span class="RSN">(97729)</span> 
तत्रैनं पर्युपातिष्ठन्ब्राह्मणा वनवासिनः।
क्षत्रविट्शूद्रसङ्खाश्च बहवो भरतर्षभ॥ 16-20-2 <span class="RSN">(97730)</span> 
स तैः परिवृतो राजा कथाभिः परिनन्द्य तान्।
अनुजज्ञे स शिष्यान्वै विधिवत्प्रतिपूज्य च॥ 16-20-3 <span class="RSN">(97731)</span> 
सायाह्ने स महीपालस्ततो गङ्गामुपेत्य च।
चकार विधिवच्छौचं गान्धारी च यशस्विनी॥ 16-20-4 <span class="RSN">(97732)</span> 
ते चैवान्ये पृथक् सर्वे तीर्थेष्वाप्लुत्य भारत।
चक्रुः सर्वाः क्रियास्तत्र पुरुषा विदुरादयः॥ 16-20-5 <span class="RSN">(97733)</span> 
कृतशौचं ततो वृद्धं श्वशुरं कुन्तिभोजजा।
गान्धारीं च पृथा राजन्गङ्गातीर्थमुपानयत्॥ 16-20-6 <span class="RSN">(97734)</span> 
राज्ञस्तु याजकैस्तत्र कृतो वेदीपरिस्तरः।
जुहाव तत्र वह्निं स नृपतिः सत्यसङ्गरः॥ 16-20-7 <span class="RSN">(97735)</span> 
ततो भागीरथीतीरात्कुरुक्षेत्रं जगाम सः।
सानुगो नृपतिर्वृद्धो नियतः संयतेन्द्रियः॥ 16-20-8 <span class="RSN">(97736)</span> 
तत्राश्रमपदं धीमानभिगम्य स पार्थिवः।
आससादाथ राजर्षिं शतयूपं मनीषिणम्॥ 16-20-9 <span class="RSN">(97737)</span> 
स हि राजा महानासीत्केकयेषु परंपतः।
स्वपुत्रं मनुजैश्वर्ये निवेश्य वनमाविशत्॥ 16-20-10 <span class="RSN">(97738)</span> 
तेनासौ सहितो राजा ययौ व्यासाश्रमं प्रति।
तत्रैनं विधिवद्राजन्प्रत्यगृह्णात्कुरूद्वहम्॥ 16-20-11 <span class="RSN">(97739)</span> 
स दीक्षां तत्र संप्राप्य राजा कौरवनन्दनः।
शतयूपाश्रमे तस्मिन्निवासमकरोत्तदा॥ 16-20-12 <span class="RSN">(97740)</span> 
तस्मै सर्वं विधिं राज्ञे राजाऽऽचख्यौ महामतिः।
आरण्यकं महाराज व्यासस्यानुमते तदा॥ 16-20-13 <span class="RSN">(97741)</span> 
एवं च तपसा राजन्धृतराष्ट्रो महामनाः।
योजयामास चात्मानं तांश्चाप्यनुचरांस्तदा॥ 16-20-14 <span class="RSN">(97742)</span> 
तथैव देवी गान्धारी वल्कलाजिनधारिणी।
कुन्त्या सह महाराजि समानव्रतचारिणी॥ 16-20-15 <span class="RSN">(97743)</span> 
कर्मणा मनसा वाचा चक्षुषा चैव ते नृप।
सन्नियम्येन्द्रियग्राममास्थिताः परमं तपः॥ 16-20-16 <span class="RSN">(97744)</span> 
त्वगस्थिभूतः परिशुष्कमांसो
जटाजिनी वल्कलसंवृताङ्गः। 
स पार्तिवस्तत्र तपश्चचार
महर्षिवत्तीव्रमपेतमोहः॥  16-20-17 <span class="RSN">(97745)</span> 
क्षत्ता च धर्मार्थविदग्र्यबुद्धिः
ससंजयस्तं नृपतिं सदारम्। 
उपाचरद्धोरतपोर्जितात्मा
तदा कृशो वल्कलचीरवासाः॥ ॥  16-20-18 <span class="RSN">(97746)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि विंशोऽध्यायः॥ 20 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 021</h6>
<div class="accordion-content">
<h3>॥ श्रीः ॥</h3>
<h2>
16.21. अध्यायः 021 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
नारपर्वतादिभिर्धृतराष्ट्रादिदिदृक्ष्या शतयूपाश्रमं प्रत्यागमनम्॥ 1 ॥ नारदेन धृताराष्ट्रंप्रति तत्तपोवनस्यि सहस्रचि त्यादिराजर्षीणां स्वर्गप्रापकत्वमहिमोक्तिपूर्वकं विदुरादिभिः सह तस्यापि भविष्यत्सिद्धिप्रदत्वकथनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-21-1x"
name="AzramavAsika-16-21-1x"><!--anchor--></a>वैशम्पायन उवाच।
</span>
ततस्तत्र मुनिश्रेष्ठा राजानं द्रष्टुमभ्ययुः।
नारदः पर्वतश्चैव देवलश्च महातपाः॥ 16-21-1 <span class="RSN">(97747)</span> 
द्वैपायनः सशिष्यश्च सिद्धाश्चान्ये मनीषिणः।
शतयूपश्च राजर्षिर्वृद्धः परमधार्मिकः॥ 16-21-2 <span class="RSN">(97748)</span> 
तेषां कुन्ती महाराज पूजां चक्रे यथाविधि।
ते चापि तुतुषुस्तस्यास्तापसाः परिचर्यया॥ 16-21-3 <span class="RSN">(97749)</span> 
तत्र धर्म्याः कथास्तात चक्रुस्ते परमर्षयः।
रमयन्तो महात्मानं धृतराष्ट्रं जनाधिपम्॥ 16-21-4 <span class="RSN">(97750)</span> 
कथान्तरे तु कस्मिंश्चिद्देवर्षिर्नारदस्ततः।
कथामिमामकथयत्सर्वप्रत्यक्षदर्शिवान्॥ 16-21-5 <span class="RSN">(97751)</span> 
<span class="speak">नारद उवाच। 16-21-6x <span class="RSN">(8048)</span> </span>
पुरा प्रजापतिसमो राजाऽऽसीदकुतोभयः।
सहस्रचित्यि इत्युक्तः शतयूपपितामहः॥ 16-21-6 <span class="RSN">(97752)</span> 
स पुत्रे राज्यमासज्ज्यि ज्येष्ठे परमधार्मिके।
सहस्रचित्यो धर्मात्मा प्रविवेश वनं नृपः॥ 16-21-7 <span class="RSN">(97753)</span> 
स गत्वा तपसः पारं दीप्तस्य वसुधाधिपः।
पुरंदरस्य संस्थानं प्रतिपेदे महाद्युतिः॥ 16-21-8 <span class="RSN">(97754)</span> 
दृष्टपूर्वः स बहुशो राजन्सम्पतता मया।
महेन्द्रसदने राजा तपसा दग्धकिल्बिषः॥ 16-21-9 <span class="RSN">(97755)</span> 
तथा शैलालयो राजा भगत्तपितामहः।
तपोबलेनैव नृपो महेन्द्रसदनं गतः॥ 16-21-10 <span class="RSN">(97756)</span> 
तथा पृषध्रो राजाऽऽसीद्राजन्वज्रधरोपमः।
स चापि तपसा लेभे नाकपृष्ठमितो गतः॥ 16-21-11 <span class="RSN">(97757)</span> 
अस्मिन्नरण्ये नृपते मांधातुरपि चात्मजः।
पुरुकुत्सो नृपः सिद्धिं महतीं समवाप्तवान्॥ 16-21-12 <span class="RSN">(97758)</span> 
भार्या समभवद्यस्य नर्मदा सरितां वरा।
सोस्मिन्नरण्ये नृपतिस्तपस्तप्त्वा दिवं गतः॥ 16-21-13 <span class="RSN">(97759)</span> 
शशलोमा च राजाऽऽसीद्राजन्परमधार्मिकः।
सम्यगस्मिन्वने तप्त्वा ततो दिवमवाप्तवान्॥ 16-21-14 <span class="RSN">(97760)</span> 
द्वैपायनप्रसादाच्च त्वमपीदं तपोवनम्।
राजन्नवाप्य दुष्प्रापां सिद्धिमग्र्यां गमिष्यसि॥ 16-21-15 <span class="RSN">(97761)</span> 
त्वं चापि राजशार्दूल तपसोन्ते श्रिया वृतः।
गान्धारीसहितो गन्ता गतिं तेषां महात्मनां  16-21-16 <span class="RSN">(97762)</span> 
पाण्डुः स्मरति ते नित्यं बलहन्तुः समीपगः।
त्वां सदैव महाराज श्रेयसा स च योक्ष्यति॥ 16-21-17 <span class="RSN">(97763)</span> 
तव शुश्रूषया चैव गान्धार्याश्च यशस्विनी।
भर्तुः सलोकतां कुन्ती गमिष्यति वधूस्तव॥ 16-21-18 <span class="RSN">(97764)</span> 
युधिष्ठिरस्य जननी स हि धर्मः सनातनः।
वयमेतत्प्रपश्यामो नृपते दिव्यवक्षुषाः॥ 16-21-19 <span class="RSN">(97765)</span> 
प्रवेक्ष्यति महात्मानं विदुरश्च युधिष्ठिरम्।
संजयस्तदनुध्यानादितः स्वर्गमवाप्स्यति॥ 16-21-20 <span class="RSN">(97766)</span> 
<span class="speak">वैशम्पायन उवाच। 16-21-21x <span class="RSN">(8049)</span> </span>
एतच्छ्रुत्वा कौरवेन्द्रो महात्मा
सार्धं पत्न्या प्रीतिमान्सम्बभूव। 
विद्वान्वाक्यं नारदस्य प्रशस्य
चक्रे पूजां चातुलां नारदाय॥  16-21-21 <span class="RSN">(97767)</span> 
ततः सर्वे नारदं विप्रसङ्घाः
सम्पूजयामासुरतीव राजन्। 
राज्ञः प्रीत्या धृतराष्ट्रस्य ते वै
पुनःपुनः सम्प्रहृष्टास्तदानीम्॥ ॥  16-21-22 <span class="RSN">(97768)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि एकविंशोऽध्यायः॥ 21 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-21-11 तदा प्रवृद्धो राजसीदिति क.थ.पाठः॥
</span>

</span>
</div>
<h6 class="accordion-header">
आश्रमवासिकपर्व - अध्याय 022</h6>
<div class="accordion-content">
<h3>॥ श्रीः ॥</h3>
<h2>
16.22. अध्यायः 022 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
शतयूपपृष्टेन नारदेन तंप्रति धृतराष्ट्रस्य वर्षत्रयादूर्ध्वं गान्धार्या सह कुबेरलोकप्राप्तिकथनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-22-1x"
name="AzramavAsika-16-22-1x"><!--anchor--></a>वैशम्पायन उवाच।
</span>
नारदस्य तु तद्वाक्यं शशंसुर्द्विजसत्तमाः।
शतयूपस्तु राजर्षिर्नारदं वाक्यमब्रवीत्॥ 16-22-1 <span class="RSN">(97769)</span> 
अहो भगवता श्रद्धा कुरुराजस्य वर्धिता।
सर्वस्य च जनस्यास्य मम चैव महाद्युते॥ 16-22-2 <span class="RSN">(97770)</span> 
अस्ति काचिद्विवक्षा तु तां मे निगदतः शृणु।
धृतराष्ट्रं प्रति नृपं देवर्षे लोकपूजित॥ 16-22-3 <span class="RSN">(97771)</span> 
सर्ववृत्तान्ततत्त्वज्ञो भवान्दिव्येन चक्षुषा।
युक्तः पश्यसि विप्रर्षे गतयो विविधा नृणाम्॥ 16-22-4 <span class="RSN">(97772)</span> 
उक्तवान्नृपतीनां त्वं महेन्द्रस्य सलोकताम्।
न त्वस्य नृपतेर्लोकाः कथितास्ते महामुने॥ 16-22-5 <span class="RSN">(97773)</span> 
स्थानमप्यस्य नृपतेः श्रोतुमिच्छाम्यहं विभो।
त्वत्तः कीदृक्कदा चेति तन्ममाख्याहि तत्त्वतः॥ 16-22-6 <span class="RSN">(97774)</span> 
इत्युक्तो नारदस्तेन वाक्यं सर्वमनोनुगम्।
व्याजहार सभामध्ये दिव्यदर्शी महातपाः॥ 16-22-7 <span class="RSN">(97775)</span> 
<span class="speak">नारद उवाच। 16-22-8x <span class="RSN">(8050)</span> </span>
यदृच्छया शक्रसदो गत्वा शक्रं शचीपतिम्।
दृष्टवानस्मि राजर्षे तत्र पाण्डुं नराधिपम्॥ 16-22-8 <span class="RSN">(97776)</span> 
तत्रेयं धृतराष्ट्रस्य कथा समभवन्नप।
तपसो दुष्करस्यास्य यदयं तपते नृपः॥ 16-22-9 <span class="RSN">(97777)</span> 
तत्राहमिदमश्रौषं शक्रस्य वदतः स्वयम्।
वर्षाणि त्रीणि शिष्टानि राज्ञोस्य परमायुषः॥ 16-22-10 <span class="RSN">(97778)</span> 
ततः कुबेरभवनं गान्धारीसहितो नृपः।
प्रयाता धृतराष्ट्रोऽयं राजराजाभिसत्कृतः॥ 16-22-11 <span class="RSN">(97779)</span> 
कामगेन विमानेन दिव्याभरणभूषितः।
ऋषिपुत्रो महाभागस्तपसा दग्धकिल्बिषः॥ 16-22-12 <span class="RSN">(97780)</span> 
सञ्चरिष्यति लोकांश्च देवगन्धर्वरक्षसाम्।
स्वच्छन्देनेति धर्मात्मा व्यासस्य तु तपोबलात्॥ 16-22-13 <span class="RSN">(97781)</span> 
देवगुह्यमिदं प्रीत्या मया वः कथितं महत्।
भवन्तो हि श्रुतधनास्तपसा दग्धकिल्बिषाः॥ 16-22-14 <span class="RSN">(97782)</span> 
<span class="speak">वैशम्पायन उवाच। 16-22-15x <span class="RSN">(8051)</span> </span>
इति ते तस्य तच्छ्रुत्वा देवर्षेर्मधुरं वचः।
सर्वे सुमनसः प्रीता बभूवुः स च पार्थिवः॥ 16-22-15 <span class="RSN">(97783)</span> 
एवं कथाभिरन्वास्य धृतराष्ट्रं मनीषिणः।
विप्रजग्मुर्यथाकामं ते सिद्धगतिमास्थिताः॥ ॥ 16-22-16 <span class="RSN">(97784)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि द्वाविंशोऽध्यायः॥ 22 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-22-12 ऋषिपुत्रो व्यासपुत्रः॥
</span>

</span>
</div>
<h6 class="accordion-header">
आश्रमवासिकपर्व - अध्याय 023</h6>
<div class="accordion-content">
<h3>॥ श्रीः ॥</h3>
<h2>
16.23. अध्यायः 023 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरादिभिः कुन्तीधृतराष्ट्रादीनां प्रव्रजनशोकेनाभिमन्युप्रभृतिबन्धुजनानुस्मरणजशोकेन स्वस्वव्यापारेष्वप्यनादरणम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-23-1x"
name="AzramavAsika-16-23-1x"><!--anchor--></a>वैशम्पायन उवाच।
</span>
वनं गते कौरवेन्द्रे दुःखशोकसमन्विताः।
बभूवुः पाण्डवा राजन्मातृशोकेनि चान्विताः॥ 16-23-1 <span class="RSN">(97785)</span> 
तथा पौरजनः सर्वः शोचन्नास्ते जनाधिपम्।
कुर्वाणाश्च कथास्तत्र ब्राह्मणा नृपतिं प्रति॥ 16-23-2 <span class="RSN">(97786)</span> 
कथं न राजा वृद्धः स वने वसति निर्जने।
गान्धारी च महाभागा सा च कुन्ती पृथा कथम्॥ 16-23-3 <span class="RSN">(97787)</span> 
सुखार्हः स हि राजर्षिरसुखी तद्वनं महत्।
किमवस्थः समासाद्य प्रज्ञाचक्षुर्महामनाः॥ 16-23-4 <span class="RSN">(97788)</span> 
सुदुष्करं कृतवती कुन्ती पुत्रानपास्य सा।
राज्यश्रियं परित्यज्य वनं सा समरोचयत्॥ 16-23-5 <span class="RSN">(97789)</span> 
विदुरः किमवस्थश्च भ्रातृशुश्रूषुरात्मवान्।
स च गावल्गणिर्धीमान्भर्तृपिण्डानुपालकः॥ 16-23-6 <span class="RSN">(97790)</span> 
आकुमारं च पौरास्ते चिन्ताशोकसमाहताः।
तत्रतत्र कथाश्चक्रुः समासाद्य परस्परम्॥ 16-23-7 <span class="RSN">(97791)</span> 
पाण्डवाश्चैव ते सर्वे भृशं शोकपरायणाः।
शोचन्तो मातरं वृद्धामूषुर्नातिचिरं पुरे॥ 16-23-8 <span class="RSN">(97792)</span> 
तथैव वृद्धं पितरं हतपुत्रं जनेश्वरम्।
गान्धारीं च महाभागां विदुरं च महामतिम्॥ 16-23-9 <span class="RSN">(97793)</span> 
नैषां बभूव सम्प्रीतिस्तान्विचिन्तयतां तदा।
न राज्ये न च नारीषु न वेदाध्ययनेषु च॥ 16-23-10 <span class="RSN">(97794)</span> 
परं निर्वेदमगमंश्चिन्तयन्ता नराधिपम्।
तं च ज्ञातिवधं घोरं संस्मरन्तः पुनःपुनः॥ 16-23-11 <span class="RSN">(97795)</span> 
अभिमन्योश्च बालस्य विनाशं रणमूर्धनि।
कर्णस्य च महाबाहोः सङ्ग्रामेष्वपलायिनः॥ 16-23-12 <span class="RSN">(97796)</span> 
तथैव द्रौपदेयानामन्येषां सुहृदामपि।
वधं संस्मृत्य ते वीरा नातिप्रमनसोऽभवन्॥ 16-23-13 <span class="RSN">(97797)</span> 
हतप्रवीरां पृथिवीं हृतरत्नां च भारत।
सदैव चिन्तयन्तस्ते न शमं चोपलेभिरे॥ 16-23-14 <span class="RSN">(97798)</span> 
द्रौपदी हतपुत्रा च सुभद्रा चैव भामिनी।
नातिप्रीतियुते देव्यौ तदास्तामप्रहृष्टवत्॥ 16-23-15 <span class="RSN">(97799)</span> 
वैराट्यास्तनयं दृष्ट्वा पितरं ते परिक्षितम्।
धारयन्ति स्म ते प्राणांस्तव पूर्वपितामहाः॥ ॥ 16-23-16 <span class="RSN">(97800)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि त्रयोविंशोऽध्यायः॥ 23 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 024</h6>
<div class="accordion-content">
<h3>॥ श्रीः ॥</h3>
<h2>
16.24. अध्यायः 024 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरेण वनस्थकुन्तीधृतराष्ट्रादिदिदृक्षया द्रौपद्यादिभिः पौरैर्भ्रातृभिश्च सह वनंप्रति प्रस्थानम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-24-1x"
name="AzramavAsika-16-24-1x"><!--anchor--></a>युधिष्ठिरेण वनस्थकुन्तीधृतराष्ट्रादिदिदृक्ष्या द्रौपद्यादिभिः पौरैर्भ्रातृभिश्च सह वनंप्रति प्रस्थानम्॥ 1 ॥
</span>
16-24-0 <span class="RSN">(97801)</span> 
<span class="speak">वैशम्पायन उवाच। 16-24-0x <span class="RSN">(8052)</span> </span>
एवं ते पुरुषव्याघ्राः पाण्डवा मातृनन्दनाः।
स्मरन्तो मातरं वीरा बभूवुर्भशदुःखिताः॥ 16-24-1 <span class="RSN">(97802)</span> 
ये राजकार्येषु पुरा व्यासक्ता नित्यशोऽभवन्।
ते राजकार्याणि तदा नाकार्षुः सर्वतः पुरे॥ 16-24-2 <span class="RSN">(97803)</span> 
प्रविष्टा इव शोकेन नाभ्यनन्दन्त किञ्चन।
सम्भाष्यमाणा अपि ते न किञ्चित्प्रत्यपूजयन्॥ 16-24-3 <span class="RSN">(97804)</span> 
ते स्म वीरा दुराधर्षा गांभीर्ये सागरोपमाः।
शोकोपहतविज्ञाना नष्टसंज्ञा इवाभवन्॥ 16-24-4 <span class="RSN">(97805)</span> 
अचिन्तयंश्च जननीं ततस्ते पाण्डुनन्दनाः।
कथं नु वृद्धमिथुनं वहत्यतिकृशा पृथा॥ 16-24-5 <span class="RSN">(97806)</span> 
कथं च स महीपालो हतपुत्रो निराश्रयः।
पत्न्या सह वसत्येको वने श्वापदसेविते॥ 16-24-6 <span class="RSN">(97807)</span> 
सा च देवी महाभागा गान्धारी हतबान्धवा।
पतिमन्धं कथं वृद्धमन्वेति विजने वने॥ 16-24-7 <span class="RSN">(97808)</span> 
एवं तेषां कथयतामौत्सुक्यमभवत्तदा।
गमने चाभवद्बुद्धिर्धृतराष्ट्रदिदृक्षया॥ 16-24-8 <span class="RSN">(97809)</span> 
सहदेवस्तु राजानं प्रणिपत्येदमब्रवीत्।
अहो मे भवतो दृष्टं हृदयं गमनं प्रति।  16-24-9 <span class="RSN">(97810)</span> 
न हि त्वां गौरवेणाहमशकं वक्तुमञ्जसा।
गमनं प्रति राजेन्द्र तदिदं समुपस्थितम्॥ 16-24-10 <span class="RSN">(97811)</span> 
दिष्ट्या द्रक्ष्यामि तां कुन्तीं वर्तयन्तीं तपस्विनीम्।
जटिलां तापसीं वृद्धां कुशकाशपरिक्षताम्॥ 16-24-11 <span class="RSN">(97812)</span> 
प्रासादहर्म्यसंवृद्धामत्यन्तसुखभागिनीम्।
कदानुजननीं श्रान्तां द्रक्ष्यामि भृशदुःखिताम्॥ 16-24-12 <span class="RSN">(97813)</span> 
अनित्याः खलु मर्त्यानां गतयो भरतर्षभ।
कुन्ती राजसुता यत्र वसत्यसुखिता वने॥ 16-24-13 <span class="RSN">(97814)</span> 
सहदेववचः श्रुत्वा द्रौपदी योषितां वरा।
उवाच देवी राजानमभिपूज्याभिनन्द्य च।  16-24-14 <span class="RSN">(97815)</span> 
कदा द्रक्ष्यामि तां देवीं यदि जीवति सा पृथा।
जीवन्त्या ह्यद्य मे प्रीतिर्भविष्यति जनाधिप॥ 16-24-15 <span class="RSN">(97816)</span> 
एषा तेऽस्तु मतिर्नित्यं धर्मे ते रमतां मनः।
योऽद्य त्वमस्मान्राजेन्द्र श्रेयसा योजयिष्यसि॥ 16-24-16 <span class="RSN">(97817)</span> 
अग्रपादस्थितं चेमं विद्धि राजन्वधूजनम्।
काङ्क्षन्तं दर्शनं कुन्त्या गान्धार्याः श्वसुरस्च च॥ 16-24-17 <span class="RSN">(97818)</span> 
इत्युक्तः स नृपो देव्या द्रौपद्या भरतर्षभ।
सेनाध्यक्षान्समानाय्य सर्वानिदमुवाच ह॥ 16-24-18 <span class="RSN">(97819)</span> 
निर्यातयत मे सेनां प्रभूतरथकुञ्जराम्।
द्रक्ष्यामि वनसंस्थं च धृताष्ट्रं महीपतिम्॥ 16-24-19 <span class="RSN">(97820)</span> 
स्त्र्यध्यक्षांश्चाब्रवीद्राजा यानानि विविधानि मे।
सज्जीक्रियन्तां सर्वाणि शिबिकाश्च सहस्रशः॥ 16-24-20 <span class="RSN">(97821)</span> 
शकटापणवेशाश्च कोशः शिल्पिन एव च।
निर्यान्तु कोशपालाश्च कुरुक्षेत्राश्रमं प्रति॥ 16-24-21 <span class="RSN">(97822)</span> 
यश्च पौरजनः कश्चिद्द्रष्टुमिच्छति पार्थिवम्।
अनावृतः सुविहितः स च यातु सुरक्षितः॥ 16-24-22 <span class="RSN">(97823)</span> 
सूदाः पौरोगवाश्चैव सर्वं चैव महानसम्।
विविधं भक्ष्यभोज्यं च शकटैरुह्यतां मम॥ 16-24-23 <span class="RSN">(97824)</span> 
प्रयाणं घुष्यतां चैव श्वोभूत इति माचिरम्।
क्रियतां पथि चाप्यद्य वेश्मानि विविधानि च।  16-24-24 <span class="RSN">(97825)</span> 
एवमाज्ञाप्य राजा स भ्रातृभिः सह पाण्डवः।
श्वोभूते निर्ययौ राजन्सस्त्रीवृद्धपुरःसरः॥ 16-24-25 <span class="RSN">(97826)</span> 
स बहिर्दिवसानेव जनौघं परिपालयन्।
न्यवसन्नृपतिः पञ्च ततोऽगच्छद्वनं प्रति॥ ॥ 16-24-26 <span class="RSN">(97827)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि चतुर्विंशोऽध्यायः॥ 24 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-24-17 अप्रपादस्थितं प्रयाणार्थं पुरस्कृतेनैव पादेन स्थितम्। अत्यन्तमुत्सुकमित्यर्थः॥
</span>

</span>
</div>
<h6 class="accordion-header">
आश्रमवासिकपर्व - अध्याय 025</h6>
<div class="accordion-content">
<h3>॥ श्रीः ॥</h3>
<h2>
16.25. अध्यायः 025 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरेण नानायानारूढैः पौरैर्भ्रातृभिश्च सह धृतराष्ट्रादिदिदृक्षया शतयूपाश्रमवनप्रवेशः॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-25-1x"
name="AzramavAsika-16-25-1x"><!--anchor--></a>वैशम्पायन उवाच।
</span>
आज्ञापयामास ततः सेनां भरतसत्तमः।
अर्जुनप्रमुखैर्गुप्तां लोकपालोपमैर्नरैः॥ 16-25-1 <span class="RSN">(97828)</span> 
योगोयोग इति प्रीत्या ततः शब्दो महानभूत्।
क्रोशतां सादिनां तत्र युज्यतां युज्यतामिति॥ 16-25-2 <span class="RSN">(97829)</span> 
केचिद्यानैर्नरा जग्मुः केचिदश्वैर्महाजवैः।
काञ्चनैश्च रथैः केचिज्ज्वलितज्वलनोपमैः॥ 16-25-3 <span class="RSN">(97830)</span> 
गजेन्द्रैश्च तथैवान्ये केचिदुष्ट्रैर्नराधिप।
पदातयस्तथैवान्ये नखरप्रासयोधिनः॥ 16-25-4 <span class="RSN">(97831)</span> 
पौरजानपदाश्चैव यानैर्बहुविधैस्तथा।
अन्वयुः कुरुराजानं धृतराष्ट्रं दिदक्षवः॥ 16-25-5 <span class="RSN">(97832)</span> 
स चापि राजवचनादाचार्यो गौतमः कृपः।
सेनामादाय सेनानीः प्रययावाश्रमं प्रति॥ 16-25-6 <span class="RSN">(97833)</span> 
ततो द्विजैः परिवृतः कुरुराजो युधिष्ठिरः।
संस्तूयमानो बहुभिः सूतमागधबन्दिभिः॥ 16-25-7 <span class="RSN">(97834)</span> 
पाण्डुरेणातपत्रेण ध्रियमाणेन मूर्धनि।
रतानीकेन महता निर्जगाम कुरूद्वहः॥ 16-25-8 <span class="RSN">(97835)</span> 
गजैश्चाचलसंकाशैर्भीमकर्मा वृकोदरः।
सज्जयन्त्रायुधोपेतैः प्रययौ पवनात्मजः॥ 16-25-9 <span class="RSN">(97836)</span> 
माद्रीपुत्रावपि तथा हयारोहौ सुसंवृतौ।
जग्मतुः शीघ्रगमनौ सन्नद्धकवचध्वजौ॥ 16-25-10 <span class="RSN">(97837)</span> 
अर्जुनश्च महातेजा रथेनादित्यवर्चसा।
वशी श्वेतैर्हयैर्युक्तैर्दिव्येनान्वगमन्नृपम्॥ 16-25-11 <span class="RSN">(97838)</span> 
द्रौपदीप्रमुखाश्चापि स्त्रीसङ्घाः शिबिकागताः।
स्त्र्यध्यक्षगुप्ताः प्रययुर्विसृजन्तोऽमितं वसु॥ 16-25-12 <span class="RSN">(97839)</span> 
समृद्धरथहस्त्यश्वं वेणुवीणानुनादितम्।
शुशुभे पाण्डवं सैन्यं तत्तदा भरतर्षभ॥ 16-25-13 <span class="RSN">(97840)</span> 
नदीतीरेषु रम्येषु सरःसु च विशाम्पते।
वासान्कृत्वा क्रमेणाथ जग्मुस्ते कुरुपुङ्गवाः॥ 16-25-14 <span class="RSN">(97841)</span> 
युयुत्सुश्च महातेजा धौम्यश्चैवि पुरोहितः।
युधिष्ठिरस्य वचनात्पुरगुप्तिं प्रचक्रतुः॥ 16-25-15 <span class="RSN">(97842)</span> 
ततो युधिष्ठिरो राजा कुरुक्षेत्रमवातरत्।
क्रमोणोत्तीर्य यमुनां नदीं परमपाविनीम्॥ 16-25-16 <span class="RSN">(97843)</span> 
स ददर्शाश्रमं दूराद्राजर्षेस्तस्य धीमतः।
शतयूपस्य कौरव्य धृतराष्ट्रस्य चैव ह॥ 16-25-17 <span class="RSN">(97844)</span> 
ततः प्रमुदितः सर्वो जनस्तद्वनमञ्जसा।
विवेश सुमहानादैरापूर्य भरतर्षभ॥ ॥ 16-25-18 <span class="RSN">(97845)</span> 
 <span>
इति श्रीमन्महाभारते आश्रमिवासिकपर्वणि आश्रमिवासपर्वणि पञ्चविंशोऽध्यायः॥ 25 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-25-3 यानैमनुष्यवाह्यः॥ 7-25-4 नखरप्रासः व्याघ्रनखवत्पराचीनफलककुक्षिर्यः॥
</span>

</span>
</div>
<h6 class="accordion-header">
आश्रमवासिकपर्व - अध्याय 026</h6>
<div class="accordion-content">
<h3>॥ श्रीः ॥</h3>
<h2>
16.26. अध्यायः 026 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरादिभिः शतयूपाश्रमे धृतराष्ट्रादीनुपेत्य स्वस्वनामकीर्तनपूर्वकं तत्पादाभिवादनम्॥ 1 ॥ धृतराष्ट्रेण स्वावा स्यादर्शनेन शोचतां तेषां समाश्वासनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-26-1x"
name="AzramavAsika-16-26-1x"><!--anchor--></a>वैशम्पायन उवाच।
</span>
ततस्ते पाण्डवा दूरादवतीर्य पदातयः।
अभिजग्मुर्नरपतेराश्रमं विनयानताः॥ 16-26-1 <span class="RSN">(97846)</span> 
स च योधजनः सर्वो ये च राष्ट्रनिवासिनः।
स्त्रियश्च कुरुमुख्यानां पद्भिरेवान्वयुस्तदा॥ 16-26-2 <span class="RSN">(97847)</span> 
आश्रमं ते ततो जग्मुर्धृतराष्ट्रस्य पाण्डवाः।
शून्यं मृगगणाकीर्णं कदलीवनशोभितम्॥ 16-26-3 <span class="RSN">(97848)</span> 
ततस्तत्र समाजग्मुस्तापसा नियतव्रताः।
पाण्डवानागतान्द्रष्टुं कौतूहलसमन्विताः॥ 16-26-4 <span class="RSN">(97849)</span> 
तानपृच्छत्ततो राजा क्वासौ कौरववंशभृत्।
पिता ज्येष्ठो गतोऽस्माकमिति बाष्पपरिप्लुतः॥ 16-26-5 <span class="RSN">(97850)</span> 
ते तमूचुस्ततो वाक्यं यमुनामवगाहितुम्।
पुष्पाणामुदकुंभस्य चार्थे गत इति प्रभो॥ 16-26-6 <span class="RSN">(97851)</span> 
तैराख्यातेन मार्गेण ततस्ते जग्मुरञ्जसा।
ददृशुश्चाविदूरे तान्सर्वानथ पदातयः॥ 16-26-7 <span class="RSN">(97852)</span> 
ततस्ते सत्वरा जग्मुः वितुर्दर्शनकाङ्क्षिणः।
सहदेवस्तु वेगेन प्राधावद्यत्र सा पृथा॥ 16-26-8 <span class="RSN">(97853)</span> 
सुस्वरं रुरुदे धीमान्मातुः पादावुपस्पृशन्।
सा च बाष्पाकुलमुखी ददर्शक दयितं सुतम्॥ 16-26-9 <span class="RSN">(97854)</span> 
बाहुभ्यां सम्परिष्वज्य समुन्नाम्य च पुत्रकम्।
गान्धार्याः कथयामास सहद्रेवमुपस्थितम्॥ 16-26-10 <span class="RSN">(97855)</span> 
अनन्तरं च राजानं भीमसेनमथार्जुनम्।
नकुलं च पृथा दृष्ट्वा त्वरमाणोपचक्रमे॥ 16-26-11 <span class="RSN">(97856)</span> 
सा ह्यग्रे गच्छति तयोर्दपत्योर्हतपुत्रयोः।
कर्षन्ती तौ ततस्ते तां दृष्ट्वा संन्यपतन्भुवि। 
`तयोस्तु पादयो राजन्न्यपतन्हतपुत्रयोः॥'  16-26-12 <span class="RSN">(97857)</span> 
राजा तान्स्वरयोगेन स्पर्शेन च महामनाः।
प्रत्यभिज्ञाय मेधावी समाश्वासयत प्रभुः॥ 16-26-13 <span class="RSN">(97858)</span> 
ततस्ते बाष्पमुत्सृज्य गान्धारीसहितं नृपम्।
उपतस्थुर्महात्मानो मातरं च यथाविधि॥ 16-26-14 <span class="RSN">(97859)</span> 
सर्वेषां तोयकलशाञ्जगृहुस्ते स्वयं तदा।
पाण्डवा लब्धसंज्ञास्ते मात्रा चाश्वासिताः पुनः॥ 16-26-15 <span class="RSN">(97860)</span> 
तथा नार्यो नृसिंहानां सोऽवरोधजनस्तदा।
पौरजानपदाश्चैव ददृशुस्तं जनाधिपम्॥ 16-26-16 <span class="RSN">(97861)</span> 
निवेदयामास तदा जनं तन्नामगोत्रतः।
युधिष्ठिरो नरपतिः स चैनं प्रत्यपूजयत्॥ 16-26-17 <span class="RSN">(97862)</span> 
स तैः परिवृतो मेने हर्षबाष्पाविलेक्षणः।
राजाऽऽत्मानं गृहगतं पुरेवि गजसाह्वये॥ 16-26-18 <span class="RSN">(97863)</span> 
अभिवादितो वधूभिश्च कृष्णाद्याभिः स पार्थिवः।
गान्धार्या सहितो धीमान्कुन्त्या च प्रत्यनन्दत॥ 16-26-19 <span class="RSN">(97864)</span> 
ततश्चाश्रममागच्छत्सिद्धचारणसेवितम्।
दिदृक्षुभिः समाकीर्णं नभस्तारागणैरिव॥ ॥ 16-26-20 <span class="RSN">(97865)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि षड्विंशोऽध्यायः॥ 26 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 027</h6>
<div class="accordion-content">
<h3>॥ श्रीः ॥</h3>
<h2>
16.27. अध्यायः 027 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
सञ्जयेन तापसान्प्रति युधिष्ठिरादीनां द्रौपद्यादिस्त्रीणां चाङ्गुलिनिर्देशेन नामनिर्देशः॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-27-1x"
name="AzramavAsika-16-27-1x"><!--anchor--></a>वैशम्पायन उवाच।
</span>
स तैः सह नरव्याध्रैर्भ्रातृभिर्भरतर्षभ।
राजा रुचिरपद्माक्षैरासांचक्रे तदाश्रमे॥ 16-27-1 <span class="RSN">(97866)</span> 
तापसैश्च महाभागैर्नानादेशसमागतैः।
द्रष्टुं कुरुपतेः पुत्रान्पाण्डवान्पृथुवक्षसः॥ 16-27-2 <span class="RSN">(97867)</span> 
ते ब्रुवञ्ज्ञातुमिच्छामः कतमोऽत्र युधिष्ठिरः।
भीमार्जुनौ यमौ चैव द्रौपदी च यशस्विनी॥ 16-27-3 <span class="RSN">(97868)</span> 
तानाचख्यौ तदा सूतस्तेषां नाम प्रधानतः।
संजयो द्रौपदीं चैव सर्वाश्चान्या कुरुस्त्रियः॥ 16-27-4 <span class="RSN">(97869)</span> 
<span class="speak">सञ्जय उवाच। 16-27-5x <span class="RSN">(8053)</span> </span>
य एष जांबूनदशुद्धगौर-
स्तनुर्महासिंह इव प्रवृद्धः। 
प्रचण्डघोणः पृथुदीर्घनेत्र-
स्ताम्रायताक्षः कुरुराज एषः॥  16-27-5 <span class="RSN">(97870)</span> 
अयं पुनर्मत्तगजेन्द्रगामी
प्रतप्तचामीकरशुद्धगौरः। 
पृथ्वायतांसः पृथुदीर्घबाहु-
र्वृकोदरः पश्यत पश्यतेमम्॥  16-27-6 <span class="RSN">(97871)</span> 
यस्त्वेष पार्श्वेऽस्य महाधनुष्मा-
ञ्श्यामो युवा वारणयूथपाभः। 
सिंहोन्नतांसो गजखेलगामी
पद्मायताक्षोऽर्जुन एष वीरः॥  16-27-7 <span class="RSN">(97872)</span> 
कुन्तीसमीपे पुरुषोत्तमौ तु
यमाविमौ विष्णुमहेन्द्रकल्पौ। 
मनुष्यलोके सकले समोस्ति
ययोर्न रूपे न बले न शीले॥  16-27-8 <span class="RSN">(97873)</span> 
इयं पुनः पद्मदलायताक्षी
मध्यं वयः किञ्चिदिव स्पशन्ती। 
नीलोत्पलाभा पुरदेवतेव
कृष्णा स्थिता मूर्तिमतीव लक्ष्मीः॥  16-27-9 <span class="RSN">(97874)</span> 
अस्यास्तु पार्श्वे कनकोपमत्व-
गेषा स्थिता मूर्तिमतीव गौरी। 
सत्ये स्थिता सा भगिनी द्विजाग्र्या-
श्चक्रायुधस्याप्रतिमस्य तस्य॥  16-27-10 <span class="RSN">(97875)</span> 
इयं च जांबूनदशुद्धगौरी
पार्थस्य भार्या भुजगेन्द्रकन्या। 
चित्राङ्गदा चैव नरेन्द्रकन्या
यैषा सवर्णार्द्रमधूकपुष्पैः॥  16-27-11 <span class="RSN">(97876)</span> 
इयं स्वसा राजचमूपतेश्च
प्रवृद्धनीलोत्पलदामवर्णा। 
पस्पर्ध कृष्णेन सदा नृपो यो
वृकोदरस्यैष परिग्रहोऽग्र्यः॥  16-27-12 <span class="RSN">(97877)</span> 
इयं च राज्ञो मगधाधिपस्य
सुता जरासंध इति श्रुतस्य। 
यवीयसो माद्रवतीसुतस्य
भार्या मता चम्पकदामगौरी॥  16-27-13 <span class="RSN">(97878)</span> 
इन्दीवरश्यामतनुः स्थिता तु
यैषा पराऽऽसन्नतरोर्लतेव। 
भार्या मता माद्रवतीसुतस्य
ज्येष्ठस्य सेयं कमलायताक्षी॥  16-27-14 <span class="RSN">(97879)</span> 
इयं तु निष्टप्तसुवर्णगौरी
राज्ञो विराटस्य सुता सपुत्रा। 
भार्याऽभिमन्योर्निहतो रणे यो
द्रोणादिभिस्तैर्विरथो रथस्थैः॥  16-27-15 <span class="RSN">(97880)</span> 
एतास्तु सीमन्तशिरोरुहा याः
शुक्लोत्तरीया नरराजपत्न्यः। 
राज्ञोस्य वृद्धस्य परंशताख्याः
स्नुषा नृवीराहतपुत्रनाथाः॥  16-27-16 <span class="RSN">(97881)</span> 
एकता यथामुख्यमुदाहृता वो
ब्राह्मण्यभावादृजुबुद्धिसत्वात्। 
सर्वा भवद्भिः परिपृच्छ्यमाना
नरेन्द्रपत्न्यः सुविशुद्धसत्वाः।
`सर्वे भवन्तोपि तपोबलाग्र्याः
क्षान्ताश्च दान्ताश्च कुलोद्भवाश्च॥'  16-27-17 <span class="RSN">(97882)</span> 
<span class="speak">वैशम्पायन उवाच। 16-27-18x <span class="RSN">(8054)</span> </span>
एवं स राजा कुरुवृद्धवर्यः
समागतस्तैर्नरदेवपुत्रैः। 
पप्रच्छ सर्वं कुशलं तदानीं
गतेषु सर्वेष्वथ तापसेषु॥  16-27-18 <span class="RSN">(97883)</span> 
योधेषु चाप्याश्रममण्डलं त-
न्मत्वा निविष्टेषु विमुच्य पत्रम्। 
स्त्रीवृद्धबाले च सुसंनिविष्टे
यथार्हतस्तान्कुशलान्यपृच्छत्॥ ॥  16-27-19 <span class="RSN">(97884)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि सप्तविंशोऽध्यायः॥ 27 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-27-12 परिग्रहो भार्या॥ 7-27-14 यासौ विशुद्धांबुजपद्मनेत्रा इति क.थ.पाठः॥ 7-27-16 भीमन्तमात्रेण उपलक्षिता। नत्वलङ्कारादिना तादृशाः शिरोरुहाः केशा यासां ताः सीमन्तशिरोरुहाः। असीमन्तेति पाठो युक्तः। शुक्लोत्तरीया नरराजकन्या इति क.थ.पाठः॥ 7-27-19 पत्रं वाहनम्॥
</span>

</span>
</div>
<h6 class="accordion-header">
आश्रमवासिकपर्व - अध्याय 028</h6>
<div class="accordion-content">
<h3>॥ श्रीः ॥</h3>
<h2>
16.28. अध्यायः 028 
</h2>
 <span>
<h3>अथाश्रमवासपर्व  ॥ 1 ॥</h3>
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रयुधिष्ठिराभ्यां परस्परकुशलप्रश्नादिपूर्वकं सँल्लापः॥ 1 ॥ युधिष्ठिरेण धृतराष्ट्रंप्रति विदुरः क्वेति प्रश्ने तत्रत्येन केनचिद्यदृच्छया धृतराष्ट्रमुपसर्पतो जनावलोकनेन प्रतिनिवर्तमानस्य च तस्य प्रदर्शनम्॥ 2 ॥ ततो युधिष्ठिरेणानुधावनेन तत्समीपगमनम्॥ 3 ॥ ततो विदुरे योगात्स्वशरीरत्यागेन तच्छरीरप्रवेशः॥ 4 ॥ युधिष्ठिरेण धृतराष्ट्रादिषु तदद्भुतनिवेदनम्॥ 5 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-28-1x"
name="AzramavAsika-16-28-1x"><!--anchor--></a>धृतराष्ट्र उवाच।
</span>
युधिष्ठिर महाबाहो कच्चित्वं कुशली ह्यसि।
सहितो भ्रातृभिः सर्वैः पौरजानपदैस्तथा॥ 16-28-1 <span class="RSN">(97885)</span> 
ये च त्वामनुजीवन्ति कच्चित्तेऽपि निरामयाः।
सचिवा भृत्यवर्गाश्च गुरवश्चैव ते नृप॥ 16-28-2 <span class="RSN">(97886)</span> 
कच्चित्तेऽपि निरातङ्का वसन्ति विषये तव।
कच्चिद्वर्तसि पौराणीं वृत्तिं राजर्षिसेविताम्॥ 16-28-3 <span class="RSN">(97887)</span> 
कच्चिन्न्यायाननुच्छिद्य कोशस्तेऽभिप्रपूर्यते।
अरिमध्यस्थमित्रेषु वर्तसे चानुरूपतः। 
ब्राह्मणानग्रहारैर्वा यथावदनुपश्यसि॥  16-28-4 <span class="RSN">(97888)</span> 
कच्चित्ते परितुष्यन्ति शीलेनि भरतर्षभ।
शत्रवोपि कुतः पौरा भृत्या वा स्वजनोपि वा॥ 16-28-5 <span class="RSN">(97889)</span> 
कच्चिद्यजसकि राजेन्द्र श्रद्धावान्पितृदेवताः।
अतिथीनन्नपानेनि कच्चिदर्चसि भारत॥ 16-28-6 <span class="RSN">(97890)</span> 
कच्चिन्नयपथे विप्राः स्वकर्मनिरतास्तव।
क्षत्रिया वैश्यवर्णा वा शूद्रा वाऽपि कुटुम्बिनः॥ 16-28-7 <span class="RSN">(97891)</span> 
कच्चित्स्त्रीबालवृद्धं ते न शोचति न याचते।
जामयः पूजिताः कच्चित्तव गेहे नरर्षभ॥ 16-28-8 <span class="RSN">(97892)</span> 
कच्चिद्राजर्षिवंशोऽयं त्वामासाद्य महीपतिम्।
यथोचितं महाराज यशसा नावसीदति॥ 16-28-9 <span class="RSN">(97893)</span> 
<span class="speak">वैशण्पायन उवाच। 16-28-10x <span class="RSN">(8055)</span> </span>
इत्येवादिनं तं स न्यायवित्प्रत्यभाषत।
कुशलप्रश्नसंयुक्तं कुशलो वाक्यमब्रवीत्॥ 16-28-10 <span class="RSN">(97894)</span> 
<span class="speak">युधिष्ठिर उवाच। 16-28-11x <span class="RSN">(8056)</span> </span>
अपि ते वर्धते राजंस्पपो मन्दः श्रमश्च ते ॥  16-28-11 <span class="RSN">(97895)</span> 
अपि मे जननी चेयं शुश्रूषुर्विगतक्लमा।
अथास्याः सफलो राजन्वनवासो भविष्यति॥ 16-28-12 <span class="RSN">(97896)</span> 
इयं च माता ज्येष्ठा मे शीतवाताध्वकर्शिता।
घोरेण तपसा युक्ता देवी कच्चिन्न शोचति॥ 16-28-13 <span class="RSN">(97897)</span> 
हतान्पुत्रान्महावीर्यान्क्षत्रधर्मपरायणान्।
नापध्यायति वा कच्चिदस्मान्पापकृतः सदा॥ 16-28-14 <span class="RSN">(97898)</span> 
क्व चासौ विदुरो राजन्नेमं पश्यामहे वयम्।
संजयः कुशली चायं कच्चिन्नु तपसि स्थिरः॥ 16-28-15 <span class="RSN">(97899)</span> 
<span class="speak">वैशम्पायन उवाच। 16-28-16x <span class="RSN">(8057)</span> </span>
इत्युक्तः प्रत्युवाचैनं धृतराष्ट्रो जनाधिपम्।
कुशली विदुरः पुत्र तपो घोरं समाश्रितः॥ 16-28-16 <span class="RSN">(97900)</span> 
वायुभक्षो निराहारः कृशो धमनिसंततः।
कजाचिद्दृश्यते विप्रैः शून्येऽस्मिन्कानने क्वचित्॥ 16-28-17 <span class="RSN">(97901)</span> 
इत्येवं ब्रुवतस्तस्य जटी वीटामुखः कृशः।
दिग्वासा मलदिग्धाङ्गो वनरेणुसमुक्षितः॥ 16-28-18 <span class="RSN">(97902)</span> 
दूरादालक्षितः क्षत्ता तत्राख्यातो महीपतेः।
`कविदुरस्त्वेष धर्मात्मा जनं दृष्ट्वा निवर्तते॥'  16-28-19 <span class="RSN">(97903)</span> 
निवर्तमानं सहसा जनं दृष्ट्वाऽऽश्रमं प्रति।
तमन्वधावन्नृपतिरेक एव युधिष्ठिरः। 
प्रविशन्तं वनं घोरं लक्ष्यालक्ष्यं क्वचित्क्वचित्॥  16-28-20 <span class="RSN">(97904)</span> 
भोभो विदुर राजाऽहं दयितस्ते युधिष्ठिरः।
इति ब्रुवन्नरपतिस्तं यत्नादभ्यधावत॥ 16-28-21 <span class="RSN">(97905)</span> 
ततो विविक्त एकान्ते तस्थौ बुद्धिमतां वरः।
विदुरो वृक्षमाश्रित्य कञ्चित्तत्र वनान्तरे॥ 16-28-22 <span class="RSN">(97906)</span> 
तं राजा क्षीणभूयिष्ठमाकृतीमात्रसूचितम्।
अभिजज्ञे महाबुद्धिं महाबुद्धिर्युधिष्ठिरः॥ 16-28-23 <span class="RSN">(97907)</span> 
युधिष्ठिरोऽहमस्मीति वाक्यमुक्त्वाऽग्रतः स्थितः।
विदुरस्याश्रमे राजा स च प्रत्याह संज्ञया॥ 16-28-24 <span class="RSN">(97908)</span> 
ततः सोऽनिमिषो भूत्वा राजानं तमुदैक्षत।
संयोज्य विदुरस्तस्मिन्दृष्टिं दृष्ट्या समाहितः॥ 16-28-25 <span class="RSN">(97909)</span> 
विवेश विदुरो धीमान्गात्रैर्गात्राणि चैव ह।
प्राणान्प्राणेषु च दधदिन्द्रियाणीन्द्रियेषु च॥ 16-28-26 <span class="RSN">(97910)</span> 
स योगबलमास्थाय विवेश नृपतेस्तनुम्।
विदुरो धर्मराजस्य तेजसा प्रज्वलन्निव॥ 16-28-27 <span class="RSN">(97911)</span> 
विदुरस्य शरीरं तु तथैव स्तब्धलोचनम्।
वृक्षाश्रितं तदा राजा ददर्श गतचेतनम्॥ 16-28-28 <span class="RSN">(97912)</span> 
बलवन्तं तथाऽऽत्मानं मेने बहुगुणं तदा।
धर्मराजो महातेजास्तच्च सस्मार पाण्डवः॥ 16-28-29 <span class="RSN">(97913)</span> 
पौराणमात्मनः सर्वं भविष्यं च विशाम्पते।
योगधर्मं महातेजा व्यासेन कथिनं यथा॥ 16-28-30 <span class="RSN">(97914)</span> 
धर्मराजश्च तत्रैनं सञ्चस्कारयिषुस्तदा।
दग्धुकामोऽभवद्विद्वानथ वागभ्यभाषत॥ 16-28-31 <span class="RSN">(97915)</span> 
भोभो राजन्न दग्धव्यमेतद्विदुरसंज्ञकम्।
कलेबरमिहैवं ते धर्म एष सनातनः॥ 16-28-32 <span class="RSN">(97916)</span> 
लोको वैकर्तनो नाम भविष्यत्यस्य भारत।
यतिधर्ममवाप्तोसौ नैष शोच्यः परंतप॥ 16-28-33 <span class="RSN">(97917)</span> 
इत्युक्तो धर्मराजः स विनिवृत्य ततः पुनः।
राज्ञो वैचित्रवीर्यस्य तत्सर्वं प्रत्यवेदयत्॥ 16-28-34 <span class="RSN">(97918)</span> 
ततः स राजा धृतिमान्स च सर्वो जनस्तदा।
भीमसेनादयश्चैव परं विस्मियमागताः॥ 16-28-35 <span class="RSN">(97919)</span> 
तच्छ्रुत्वा प्रीतिमान्राजा भूत्वा धर्मजमब्रवीत्।
आपो मूलं फलं चैव ममेदं प्रतिगृह्यताम्॥ 16-28-36 <span class="RSN">(97920)</span> 
यदन्नो हि नरो राजंस्तदन्नोऽस्यातिथिः स्मृतः।
इत्युक्तः स तथेत्येवं प्राह धर्मात्मजो नृपम्॥ 16-28-37 <span class="RSN">(97921)</span> 
फलं मूलं च बुभुजे राज्ञा दत्तं सहानुजः।
ततस्ते वृक्षमूलेषु कृतवासपरिग्रहाः। 
तां रात्रिमवसन्सर्वे फलमूलजलाशनाः॥ ॥  16-28-38 <span class="RSN">(97922)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि अष्टाविंशोऽध्यायः॥ 28 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-28-4 कच्चिदायाननुच्छिद्येति क.पाठः॥ 7-28-8 जामयः सौभाग्यवत्यः॥ 7-28-18 वीटा पाषाणकवलः। वनदिग्धाङ्गो वानरैरुपलक्षित इति थ.पाठः॥ 7-28-29 तच्च स्वस्य विदुरस्य च एकस्यैव धर्मस्यांशाज्जातत्वं सस्मार॥ 7-28-30 योगधर्मं सस्मारेत्यनुषज्यते॥ 7-28-31 संचस्कारयिषुः संस्कारं लम्भयितुमिच्छुः॥ 7-28-33 लोकास्सान्तानिकानाम भविष्यन्त्यस्येति झ.पाठः। यतिधर्मो दाहाद्ययोग्यत्वम्॥
</span>

</span>
</div>
<h6 class="accordion-header">
आश्रमवासिकपर्व - अध्याय 029</h6>
<div class="accordion-content">
<h3>॥ श्रीः ॥</h3>
<h2>
16.29. अध्यायः 029 
</h2>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरेण धृराष्ट्राभ्यनुज्ञया भ्रात्रादिभिः सह महर्षिणामाश्रमदर्शनम्॥ 1 ॥ शतयूपादिभिः सशिष्येण व्यासेन च युधिष्ठिरादिभिः परिवृतस्य धृतराष्ट्रस्याश्रमंप्रत्यागमनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-29-1x"
name="AzramavAsika-16-29-1x"><!--anchor--></a>वैशम्पायन उवाच।
</span>
ततस्तु राजन्नेतेषामाश्रमे पुण्यकर्मणाम्।
शिवा नक्षत्रसम्पन्ना सा व्यतीयाय शर्वरी॥ 16-29-1 <span class="RSN">(97923)</span> 
ततस्तत्र कथाश्चासंस्तेषां धर्मार्थलक्षणाः।
विचित्रपदसञ्चारा नानाश्रुतिभिरन्विताः॥ 16-29-2 <span class="RSN">(97924)</span> 
पाण्डवास्त्वभितो मातुर्धरण्यां सुषुपुस्तदा।
उत्सृज्य तु महार्हाणि शयनानि नराधिप॥ 16-29-3 <span class="RSN">(97925)</span> 
यदाहारोऽभकवद्राजा धृतराष्ट्रो महामनाः।
तदाहारा नृवींरास्ते न्यवसंस्तां निशां तदा॥ 16-29-4 <span class="RSN">(97926)</span> 
व्यतीतायां तु शर्वर्यां कृतपौर्वाह्णिकक्रियः।
भ्रातृभिः सहितो राजा ददर्शाश्रममण्डलम्॥ 16-29-5 <span class="RSN">(97927)</span> 
सान्तः पुरपरीवारः सभृत्यः सपुरोहितः।
यथासुखं यथोद्देशं धृतराष्ट्राभ्यनुज्ञया॥ 16-29-6 <span class="RSN">(97928)</span> 
ददर्श तत्र वेदीश्च सम्प्रज्वलितपावकाः।
कृताभिषेकैर्मुनिभिर्हुताग्निभिरुपस्थिताः॥ 16-29-7 <span class="RSN">(97929)</span> 
वानेयपुष्पनिकरैराज्यधूमोद्गमैरपि।
ब्राह्मेण वपुषा युक्ता युक्ता मुनिगणस्य ताः॥ 16-29-8 <span class="RSN">(97930)</span> 
मृगयूथैरनुद्विग्नैस्तत्रतत्र समाश्रितैः।
अशङ्कितैः पक्षिगणैः प्रगीतैरिव च प्रभो॥ 16-29-9 <span class="RSN">(97931)</span> 
केकाभिर्नीलकण्ठानां दात्यूहानां च कूजितैः।
कोकिलानां कुहुरवैः सुखैः श्रुतिमनोहरैः॥ 16-29-10 <span class="RSN">(97932)</span> 
प्राधीतद्विजघोषैश्च क्वचित्क्वचिदलङ्कृतम्।
फलमूलसमाहारैर्महद्भिश्चोपशोभितम्॥ 16-29-11 <span class="RSN">(97933)</span> 
ततः स राजा प्रददौ तापसार्थमुपाहृतान्।
कलशान्काञ्चनान्राजंस्तथैवौदुम्बरानपि॥ 16-29-12 <span class="RSN">(97934)</span> 
अजिनानि प्रवेणीश्च स्रुक्स्रुवं च महीपतिः।
कमण्डलूंश्चि स्थालीश्च पिठराणि च भारत॥ 16-29-13 <span class="RSN">(97935)</span> 
भाजनानि च लौहानि पात्रीश्च विविधा नृप।
यद्यदिच्छति यावच्च यदन्यदपि काङ्क्षितम्॥ 16-29-14 <span class="RSN">(97936)</span> 
एवं स राजा धर्मात्मा परीत्याश्रममण्डलम्।
वसु विश्राण्य तत्सर्वं पुनरायान्महीपतिः॥ 16-29-15 <span class="RSN">(97937)</span> 
कृताह्निकं च राजानं धृतराष्ट्रं महीपतिम्।
ददर्शासीनमव्यग्रं गान्धारीसहितं तदा॥ 16-29-16 <span class="RSN">(97938)</span> 
मातरं चाविदूरस्थां शिष्यवत्प्रणतां स्थिताम्।
कुन्तीं ददर्श धर्मात्मा शिष्टाचारसमन्विताम्॥ 16-29-17 <span class="RSN">(97939)</span> 
स तमभ्यर्च्य राजानं नाम संश्राव्य चात्मनः।
निषीदेत्यभ्यनुज्ञातो वृस्यामुपविवेश ह॥ 16-29-18 <span class="RSN">(97940)</span> 
भीमसेनादयश्चैव पाण्डव भरतर्षभ।
अभिवाद्योपसङ्गृह्य निषेदुः पार्थिवाज्ञया॥ 16-29-19 <span class="RSN">(97941)</span> 
स तैः परिवृतो राजा शुशुभेऽतीव कौरवः।
बिभ्रद्ब्राह्मीं श्रियं दीप्तां देवैरिव बृहस्पतिः॥ 16-29-20 <span class="RSN">(97942)</span> 
तथा तेषूपविष्टेषु समाजग्मुर्महर्षयः।
शतयूपप्रभृतयः कुरुक्षेत्रनिवासिनः॥ 16-29-21 <span class="RSN">(97943)</span> 
व्यासश्च भगवान्विप्रो देवर्षिगणसेवितः।
वृतः शिष्यैर्महातेजा दर्शयामास पार्थिवम्॥ 16-29-22 <span class="RSN">(97944)</span> 
ततः स राजा कौरव्यः कुन्तीपुत्रश्च धर्मराट्।
भीमसेनादयश्चैव प्रत्युत्थायाभ्यवादयन्॥ 16-29-23 <span class="RSN">(97945)</span> 
समागतस्ततो व्यासः शतयूपादिभिर्वृतः।
धृतराष्ट्रं महीपालमास्यतामित्यभाषत॥ 16-29-24 <span class="RSN">(97946)</span> 
वरं तु विष्टरं कौश्यं कृष्णाजिनकुशोत्तरम्।
प्रतिपेदे तदा व्यासस्तदर्थमुपकल्पितम्॥ 16-29-25 <span class="RSN">(97947)</span> 
ते च सर्वे द्विजश्रेष्ठा विष्टरेषु समन्ततः।
द्वैपायनाभ्यनुज्ञाता निषेदुर्विपुलौजसः॥ ॥ 16-29-26 <span class="RSN">(97948)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि एकोनत्रिंशोऽध्यायः॥ 29 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-29-8 मुनिगणस्य मुनिगणेन। ता वैदिक्यो लौकिक्यश्च॥ 7-29-9 मृगयूथादिभिरलङ्कृतमाश्रमम्॥ 7-29-12 औदुम्बरान् कलशान्॥ 7-29-13 प्रवेणीः कुथाः॥
</span>

</span>
</div>
<h6 class="accordion-header">
आश्रमवासिकपर्व - अध्याय 030</h6>
<div class="accordion-content">
<h3>॥ श्रीः ॥</h3>
<h2>
16.30. अध्यायः 030 
</h2>
<h4>Mahabharata - AshramaVasika Parva - Chapter Topics</h4>
<span class="topic">
व्यासन धृतराष्ट्रंप्रति कुशलादिप्रश्नपूर्वकं विदुरस्य निजस्वरूपादिप्रतिपादनम्॥ 1 ॥ तथा इतरमहर्षिदुष्करतदभीष्टाश्चर्यकर्मकरणप्रतिज्ञानम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-30-1x"
name="AzramavAsika-16-30-1x"><!--anchor--></a>वैशम्पायन उवाच।
</span>
ततः समुपविष्टेषु पाण्डवेषु महात्मसु।
व्यासः सत्यवतीपुत्रः प्रोवाचामन्त्र्य पार्थिवम्॥ 16-30-1 <span class="RSN">(97949)</span> 
धृतराष्ट्र महाबाहो कच्चित्ते वर्तते तपः।
कच्चिन्मनस्ते प्रीणाति वनवासे नराधिप॥ 16-30-2 <span class="RSN">(97950)</span> 
कच्चिद्धृदि न ते शोको राजन्पुत्रविनाशजः।
कच्चिज्ज्ञानानि सर्वाणि सुप्रसन्नानि तेऽनघ॥ 16-30-3 <span class="RSN">(97951)</span> 
कच्चिद्बुद्धिं दृढां कृत्वा चरस्यारण्यकं विधिम्।
कच्चिद्वधूश्च गान्धारी न शोकेनाभिभूयते॥ 16-30-4 <span class="RSN">(97952)</span> 
महाप्रज्ञा बुद्धिमती देवी धर्मार्थदर्शिनी।
आगमापायतत्त्वज्ञा कच्चिदेषा न शोचति॥ 16-30-5 <span class="RSN">(97953)</span> 
कच्चित्कुन्ती च राजंस्त्वां शुश्रूषत्यनहङ्कृता।
या परित्यज्य स्वं पुत्रं गुरुशुश्रूषणे रता॥ 16-30-6 <span class="RSN">(97954)</span> 
कच्चिद्धर्मसुतो राजा त्वया प्रत्यभिनन्दितः।
भीमार्जुनयमाश्चैव कच्चिदेतेऽपि सान्तिताः॥ 16-30-7 <span class="RSN">(97955)</span> 
कच्चिन्नन्दसि दृष्ट्रैतान्कच्चिते निर्मलं मनः।
कच्चिच्च शुद्धभावोसि जातज्ञानो नराधिप॥ 16-30-8 <span class="RSN">(97956)</span> 
एतद्धि त्रितयं श्रेष्ठं सर्वभूतेषु भारत।
निर्वैरता महाराज सत्यमक्रोध एव च॥ 16-30-9 <span class="RSN">(97957)</span> 
कच्चित्ते न च मोहोस्ति वनवासेन भारत।
स्वदत्ते वन्यमन्नं वा उपवासोपि वा भवेत्॥ 16-30-10 <span class="RSN">(97958)</span> 
विदितं चापि राजेन्द्र विदुरस्य महात्मनः।
गमनं विधिनाऽनेन धर्मस्य सुमहात्मनः॥ 16-30-11 <span class="RSN">(97959)</span> 
माण्डव्यशापाद्धि स वै धर्मो विदुरतां गतः।
महाबुद्धिर्महायोगी महात्मा सुमहामनाः॥ 16-30-12 <span class="RSN">(97960)</span> 
बृहस्पतिर्वा देवेषु शुक्रो वाऽप्यसुरेषु च।
न तथा बुद्धिसम्पन्नो यथा स पुरुषर्षभः॥ 16-30-13 <span class="RSN">(97961)</span> 
तपोबलव्ययं कृत्वा सुचिरात्सम्भृतं तदा।
माण्डव्येनर्षिणा धर्मो ह्यभिभूतः सनातनः॥ 16-30-14 <span class="RSN">(97962)</span> 
नियोगाद्ब्रह्मणः पूर्वं मया स्वेन बलेन च।
वैचित्रवीर्यके क्षेत्रे जातः स सुमहामतिः॥ 16-30-15 <span class="RSN">(97963)</span> 
भ्राता तव महाराज देवदेवः सनातनः।
धारणान्मनसा ध्यानाद्य धर्म कवयो विदुः॥ 16-30-16 <span class="RSN">(97964)</span> 
सत्येन संवर्धयति यो दमेन शमेन च।
अहिंसया च दानेन तपसा च सनातनः॥ 16-30-17 <span class="RSN">(97965)</span> 
येन योगबलाज्जातः कुरुराजो युधिष्ठिरः।
धर्म इत्येष नृपते प्राज्ञेनामितबुद्धिना॥ 16-30-18 <span class="RSN">(97966)</span> 
यथा वह्निर्यथा वायुर्यथाऽऽपः पृथिवी यथा।
यथाऽऽकाशं तथा धर्म इह चामुत्र च स्थितः॥ 16-30-19 <span class="RSN">(97967)</span> 
सर्वगश्चैव राजेन्द्र सर्वं व्याप्य चराचरम्।
दृश्यते देवदेवैः स सिद्धैर्निर्मुक्तकल्मषैः॥ 16-30-20 <span class="RSN">(97968)</span> 
यो हि धर्मः स विदुरो विदुरो यः स पाण्डवः।
स एष राजन्दृश्यस्ते माण्डवः प्रेष्यवत्स्थितः॥ 16-30-21 <span class="RSN">(97969)</span> 
प्रविष्टः स महात्मानं भ्राता ते बुद्धिसम्मतः।
दृष्ट्वा महात्मा कौन्तेयं महायोगबलान्वितः॥ 16-30-22 <span class="RSN">(97970)</span> 
त्वां चापि श्रेयसा योक्ष्ये नचिराद्भरतर्षभ।
संशयच्छेदनार्थाय प्राप्तं मां विद्धि पुत्रक॥ 16-30-23 <span class="RSN">(97971)</span> 
न कृतं यैः पुरा कैश्चित्कर्म लोके महर्षिभिः।
आश्चर्यभूतं तपसः फलं तद्दर्शयामि वः॥ 16-30-24 <span class="RSN">(97972)</span> 
किमिच्छसि महीपाल मत्तः प्राप्तुमभीप्सितम्।
द्रष्ट्रुं स्प्रष्टुमथ श्रोतुं तत्कर्तास्मि तवानघ॥ ॥ 16-30-25 <span class="RSN">(97973)</span> 
 <span>
इति श्रीमन्महाभारते आश्रमवासिकपर्वणि आश्रमवासपर्वणि त्रिंशोऽध्यायः॥ 30 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-30-6 या परित्यव्य राज्यं स्वमिति क.थ.पाठः॥
</span>

</span>
</div>
<h6 class="accordion-header">
आश्रमवासिकपर्व - अध्याय 031</h6>
<div class="accordion-content">
<h3>॥ श्रीः ॥</h3>
<h2>
16.31. अध्यायः 031 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्राश्रमे भ्रात्रादिभिः सैन्येन च सह मासमेकं निवसति युधिष्ठिरे कदाचन व्यासधृतराष्ट्रौ परिवार्य नारादादिभिर्गान्धार्यादिभिः पाण्डवैश्च समुपवेशनम्॥ 1 ॥ तत्र गान्धार्या व्यासम्प्रति धृतराष्ट्रस्य पुत्रदिदृक्षानिवेदने व्यासेन कुन्तींप्रति तदभीष्टनिवेदनचोदना॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-31-1x"
name="AzramavAsika-16-31-1x"><!--anchor--></a>जनमेजय उवाच।
</span>
वनवासं गते विप्र धृतराष्ट्रे महीपतौ।
सभार्ये नृपशार्दूले वध्वा कुन्त्या समन्विते॥ 16-31-1 <span class="RSN">(97974)</span> 
विदुरे चापि धर्मज्ञे धर्मराजं व्यपश्रिते।
वसत्सु पाण्डुपुत्रेषु सर्वेष्वाश्रममण्डले॥ 16-31-2 <span class="RSN">(97975)</span> 
यत्तदाश्चर्यमिति वै करिष्यामीत्युवाच ह।
व्यासः परमतेजस्वी महर्षिस्तद्वदस्व मे॥ 16-31-3 <span class="RSN">(97976)</span> 
वनवासे च कौरव्याः कियन्तं कालमच्युतः।
युधिष्ठिरो नरपतिर्न्यवसत्सजनस्तदा॥ 16-31-4 <span class="RSN">(97977)</span> 
किमाहाराश्च ते तत्र ससैन्या न्यवसन्प्रभो।
सान्तःपुरा महात्मान एतदिच्छामि वेदितुम्॥ 16-31-5 <span class="RSN">(97978)</span> 
<span class="speak">वैशम्पायन उवाच। 16-31-6x <span class="RSN">(8058)</span> </span>
`वनवासगतं राजन्धृतराष्ट्रं महीपतिम्।
युधिष्ठिरोऽभ्ययाद्द्रष्टुं ससैन्यो भ्रातृभिः सह॥ 16-31-6 <span class="RSN">(97979)</span> 
प्रथमे दिवसे चैषामापो मूलं फलं तथा।
भोजनं भूमिशय्या च तत्रासीद्भरतर्षभ॥ 16-31-7 <span class="RSN">(97980)</span> 
तेऽनुज्ञातास्तदा राजन्कुरुराजेन पाण्डवाः।
विविधान्यन्नपानानि शय्याश्चैवाभजन्वने॥ 16-31-8 <span class="RSN">(97981)</span> 
मासमेकं विजह्रुस्ते ससैन्यान्तःपुरो वने।
अथ तत्रागमद्व्यासो यथोक्तं ते मयाऽनघ॥ 16-31-9 <span class="RSN">(97982)</span> 
तथा च तेषां सर्वेषां कथाभिर्नृपसन्निधौ।
व्यासन्वास्य तं राजन्नाजग्मुर्मुनयोऽपरे॥ 16-31-10 <span class="RSN">(97983)</span> 
नारदः पर्वतश्चैव देवलश्च महातपाः।
विश्वावसुस्तुंबुरुश्च चित्रसेनश्च भारत॥ 16-31-11 <span class="RSN">(97984)</span> 
तेषामपि यथान्यायं पूजां चक्रे महातपाः।
धृतराष्ट्राभ्यनुज्ञातः कुरराजो युधिष्ठिरः॥ 16-31-12 <span class="RSN">(97985)</span> 
निषेदुस्ते ततः सर्वे पूजां प्राप्य युधिष्ठिरात्।
आसनेषु च पुण्येषु बर्हिणेषु वरेषउ च॥ 16-31-13 <span class="RSN">(97986)</span> 
तेषु तत्रोपविष्टेषु स तु राजा महामतिः।
पाण्डुपुत्रैः परिवृतो निषसाद कुरूद्वह॥ 16-31-14 <span class="RSN">(97987)</span> 
गान्धारी चैव कुन्ती च द्रौपदी सात्वती तथा।
स्त्रियश्चान्यास्तथाऽन्याभिः सहोपविविशुस्ततः॥ 16-31-15 <span class="RSN">(97988)</span> 
तेषां तत्र कथा दिव्या धर्मिष्ठाश्चाभवन्नृप।
राजर्षीणां पुराणानां देवासुरविभिश्रिताः॥ 16-31-16 <span class="RSN">(97989)</span> 
ततः कथान्ते व्यासस्तं प्रज्ञाचक्षुषमीश्वरम्।
प्रोवाच वदतांश्रेष्ठः पुनरेव स तद्वचः॥ 16-31-17 <span class="RSN">(97990)</span> 
प्रीयमाणो महातेजाः सर्ववेदविदांवरः।
विदितं मम राजेन्द्र यत्ते हृदि विवक्षितम्॥ 16-31-18 <span class="RSN">(97991)</span> 
दह्यमानस्य शोकेन तव पुत्रकृतेन वै।
गान्धार्याश्चैव यद्दुःखं हृदि तिष्टति नित्यदा॥ 16-31-19 <span class="RSN">(97992)</span> 
कुन्त्याश्च यन्महाराज द्रौपद्याश्च हृदि स्थितम्।
यच्च धारयते तीव्रं दुःखं पुत्रविनाशजम्। 
सुभद्रा कृष्णभगिनी तच्चापि विदितं मम॥  16-31-20 <span class="RSN">(97993)</span> 
श्रुत्वा समागममिमं सर्वेषां वस्ततो नृप।
संशयच्छेदनार्थाय प्राप्तः कौरवनन्दन॥ 16-31-21 <span class="RSN">(97994)</span> 
इमे च देवगन्धर्वाः सर्वे चेमे महर्षयः।
पश्यन्तु तपसो वीर्यमद्य मे चिरसम्भृतम्॥ 16-31-22 <span class="RSN">(97995)</span> 
तदुच्यतां महाप्राज्ञ कं कामं प्रददामि ते।
प्रवणोस्मि वरं दातुं पश्य मे तपसो बलम्॥ 16-31-23 <span class="RSN">(97996)</span> 
एवमुक्तः स राजेन्द्रो व्यासेनामितबुद्धिना।
मुहूर्तमिव संचिन्त्य वचनायोपचक्रमे॥ 16-31-24 <span class="RSN">(97997)</span> 
धन्योस्म्यनुगृहीतश्च सफलं जीवितं च मे।
यन्मे समागमोऽद्येह भवद्भिः सह साधुभिः॥ 16-31-25 <span class="RSN">(97998)</span> 
अद्य चाप्यवगच्छामि गतिमिष्टामिहात्मनः।
ब्रह्मकल्पैर्भवद्भिर्यत्समेतोऽहं तपोधनाः॥ 16-31-26 <span class="RSN">(97999)</span> 
दर्शनादेव भवतां पूतोऽहं नात्र संशयः।
विद्यते न भयं चापि परलोके ममानघाः॥ 16-31-27 <span class="RSN">(98000)</span> 
किंतु तस्य सुदुर्बुद्धेर्मन्दस्यापनयैर्भृशम्।
दूयते मे मनो नित्यं स्मरतः पुत्रगृद्धिनः॥ 16-31-28 <span class="RSN">(98001)</span> 
अपापाः पाण्डवा येन निकृताः पापबुद्धिना।
घातिता पृथिवी येन सहया सनरद्विपा॥ 16-31-29 <span class="RSN">(98002)</span> 
राजानश्च महात्मानो नानाजनपदेश्वराः।
आगम्य मम पुत्रार्थे सर्वे मृत्युवशं गताः॥ 16-31-30 <span class="RSN">(98003)</span> 
ये ते पितॄश्चं दारांश्च प्राणांश्च मनसः प्रियान्।
परित्यज्य गताः शूराः प्रेतराजनिवेशनम्॥ 16-31-31 <span class="RSN">(98004)</span> 
का नु तेषां गतिर्ब्रह्मन्मित्रार्थे ये हता मृधे।
तथैव पुत्रपौत्राणां मम ये निहता युधि॥ 16-31-32 <span class="RSN">(98005)</span> 
दूयते मे मनोऽभीक्ष्णं घातयित्वा महाबलम्।
भीष्मं शान्तनवं वृद्धं द्रोणं च द्विजसत्तमम्॥ 16-31-33 <span class="RSN">(98006)</span> 
मम पुत्रेण मूढेन पापेनाकृतबुद्धिना।
क्षयं नीतं कुलं दीप्तं पृथिवीराज्यमिच्छता॥ 16-31-34 <span class="RSN">(98007)</span> 
`एते मदर्थे पुत्रांश्च दारांश्च मनसः प्रियान्।
भोगांश्च विविधांस्तात इष्टापुर्तांस्तथैव च। 
परित्यज्य गताः शूराः प्रेतराजनिवेशनम्॥'  16-31-35 <span class="RSN">(98008)</span> 
एतत्सर्वमनुस्मृत्य दह्यमानो दिवानिशम्।
न शान्तिमधिगच्छामि दुःखशोकसमाहतः॥ 16-31-36 <span class="RSN">(98009)</span> 
इति मे चिन्तयानस्य पितः शान्तिर्न विद्यते॥  16-31-37 <span class="RSN">(98010)</span> 
<span class="speak">वैशम्पायन उवाच। 16-31-38x <span class="RSN">(8059)</span> </span>
तच्छ्रुत्वा विविधं तस्य राजर्षेः परिदेवितम्।
पुनर्नवीकृतः शोको गान्धार्या जनमेजय॥ 16-31-38 <span class="RSN">(98011)</span> 
कुन्त्या द्रुपदपुत्र्याश्च सुभद्रायास्तथैव च।
तासां च वरनारीणां वधूनां कौरवस्य ह॥ 16-31-39 <span class="RSN">(98012)</span> 
पुत्रशोकसमाविष्टा गान्धारी त्विदमब्रवीत्।
श्वशुरं बद्धनयना देवी प्राञ्जलिरुत्थिता॥ 16-31-40 <span class="RSN">(98013)</span> 
`लोकान्तरगतान्पुत्रानयं काङ्क्षति मानद।
तच्चास्य मासं ज्ञातं भगवंस्तपसा त्वया॥'  16-31-41 <span class="RSN">(98014)</span> 
षोडशेमानि वर्षाणि गतानि मुनिपुङ्गव।
अस्य राज्ञोहतान्पुत्राञ्शोचतो न शमो विभो॥ 16-31-42 <span class="RSN">(98015)</span> 
पुत्रशोकसमाविष्टो निःश्वसन्ह्येष भूमिपः।
न शेते वसतीः सर्वा धृतराष्ट्रो महामुने॥ 16-31-43 <span class="RSN">(98016)</span> 
लोकानन्यान्समर्थोसि स्रष्टुं सर्वांस्तपोबलात्।
किमु लोकान्तरगतान्राज्ञो दर्शयितुं सुतान्॥ 16-31-44 <span class="RSN">(98017)</span> 
इयं च द्रौपदी कृष्णा हतज्ञातिसुता भृशम्।
शोचत्यतीव सर्वासां स्नुषाणां दयिता स्नुषा॥ 16-31-45 <span class="RSN">(98018)</span> 
तथा कृष्णस्य भगिनी सुभद्रा भद्रभाषिणी।
सौभद्रकवधसंतप्ता भृशं शोचति भामिनी॥ 16-31-46 <span class="RSN">(98019)</span> 
इयं च भूरिश्रवसो भार्या परमसम्मता।
भर्तृव्यसनशोकार्ता भृशं शोचति भामिनी॥ 16-31-47 <span class="RSN">(98020)</span> 
यस्यास्तु श्वशुरो धीमान्बाह्लिकः स कुरूद्वहः।
निहतः सोमदत्तश्च पित्रा सह महारणे॥ 16-31-48 <span class="RSN">(98021)</span> 
श्रीमतोस्य महाबुद्धेः सङ्ग्रामेष्वपलायिनः।
पुत्रस्य ते पुत्रशतं निहतं यद्रणाजिरे॥ 16-31-49 <span class="RSN">(98022)</span> 
तस्य भार्याशतमिदं दुःखशोकसमाहतम्।
पुनःपुनर्वर्धयानं शोकं रोज्ञो ममैव च। 
हताहारेण महता मामुपास्ते महामुने॥  16-31-50 <span class="RSN">(98023)</span> 
ये च शूरा महात्मानः श्वशुरा मे महारथाः।
सोमदत्तप्रभृतयः का नु तेषां गतिः प्रभो॥ 16-31-51 <span class="RSN">(98024)</span> 
तव प्रसादाद्भगवन्विशोकोऽयं महीपतिः।
कुर्यात्कालमहं चेयं वधूस्तव महामुने॥ 16-31-52 <span class="RSN">(98025)</span> 
इत्युक्तवत्यां गान्धार्यां कुन्ती व्रतकृशानना।
प्रच्चन्नजातं पुत्रं तु सस्मारादित्यसन्निभम्॥ 16-31-53 <span class="RSN">(98026)</span> 
तामृषिर्वरदो व्यासो दूरश्रवणदर्शनः।
अपश्यद्दुःखितां देवीं मातरं सव्यसाचिनः॥ 16-31-54 <span class="RSN">(98027)</span> 
तामुवाच ततो व्यासो यत्ते कार्यं विवक्षितम्।
तद्बूहि त्वं महाभागे यत्ते मनसि वर्तते॥ 16-31-55 <span class="RSN">(98028)</span> 
श्वशुराय तत कुन्ती प्रणम्य शिरसा तदा।
उवाच वाक्यं सव्रीडा विवृण्वाना पुरातनम्॥ ॥ 16-31-56 <span class="RSN">(98029)</span> 
 <span>
इति श्रीमन्महाभारते आश्रमवासिकपर्वणि पुत्रदर्शनपर्वणि एकत्रिंशोऽध्यायः॥ 31 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-31-13 बर्हिणेषु पक्षिबर्हजतूलिकामयेषु॥ 7-31-50 मामुपास्ते भार्याशतं रोदनं कुर्वत् मामेव परिवार्य तिष्ठतीत्यर्थः
</span>

</span>
</div>
<h6 class="accordion-header">
आश्रमवासिकपर्व - अध्याय 032</h6>
<div class="accordion-content">
<h3>॥ श्रीः ॥</h3>
<h2>
16.32. अध्यायः 032 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
कुन्त्या व्यासंप्रति स्वस्मिन्दुर्वासःप्रसादेन सूर्यात्कर्णस्योत्पत्तिकथनपूर्वकं स्वस्य तद्दिदृक्षानिवेदनम्॥ 1 ॥ व्यासेन कुन्तींप्रति हेतूपन्यासेन तत्प्रयुक्तदोषशङ्कानिरसनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-32-1x"
name="AzramavAsika-16-32-1x"><!--anchor--></a>कुन्त्युवाच।
</span>
भगवञ्श्वशुरो मेऽसि दैवतस्यापि दैवतम्।
स मे देवातिदेवस्त्वं शृणु सत्यां गिरं मम॥ 16-32-1 <span class="RSN">(98030)</span> 
तपस्वी कोपनो विप्रो दुर्वासा नाम मे पितुः।
भिक्षामुपागतो भोक्तुं तमहं पर्यतोषयम्॥ 16-32-2 <span class="RSN">(98031)</span> 
शौचने त्वागसस्त्यागैः शुद्धेन मनसा तथा।
कोपस्थानेष्वपि महत्स्वकुप्यन्न कदाचन॥ 16-32-3 <span class="RSN">(98032)</span> 
स प्रीतो वरदो मेऽभूत्कृतकृत्यो महामुनिः।
अवश्यं ते ग्रहीतव्यमिति मां सोब्रवीद्वचः॥ 16-32-4 <span class="RSN">(98033)</span> 
ततः शापभयाद्विप्रमवोचं पुनरेव तम्।
एवमस्त्विति च प्राह पुनरेव स मे द्विजः॥ 16-32-5 <span class="RSN">(98034)</span> 
धर्मस्य जननी भद्रे भवित्री त्वं शुभानने।
वशे स्थास्यन्ति ते देवा यांस्त्वमावाहयिष्यसि॥ 16-32-6 <span class="RSN">(98035)</span> 
इत्युक्त्वाऽन्तर्हितो विप्रस्ततोऽहं विस्मिताऽभवम्।
न च सर्वास्ववस्थासु स्मृतिर्मे विप्रणश्यति॥ 16-32-7 <span class="RSN">(98036)</span> 
अथ हर्म्यतलस्थाऽहं रविमुद्यन्तमीक्षती।
संस्मृत्य तदृषेर्वाक्यं स्पृहयन्ती दिवाकरम्॥ 16-32-8 <span class="RSN">(98037)</span> 
स्थिताऽहं बालभावेन तत्र दोषमबुद्ध्यती।
अथ देवः सहस्रांशुर्मत्समीपगतोऽभवत्॥ 16-32-9 <span class="RSN">(98038)</span> 
द्विधा कृत्वाऽऽत्मनो देहं भूमौ च गगनेऽपि च।
तताप लोकानेकेन द्वितीयेनागमत्स माम्॥ 16-32-10 <span class="RSN">(98039)</span> 
स मामुवाच वेपन्तीं वरं मत्तो वृणीष्व ह।
गम्यतामिति तं चाहं प्रणम्य सिरसाऽवदम्॥ 16-32-11 <span class="RSN">(98040)</span> 
स मामुवाच तिग्मांशुर्वृथाऽऽह्वानं न मे क्षमम्।
धक्ष्यामि त्वां च विप्रं च येन दत्तो वरस्तव॥ 16-32-12 <span class="RSN">(98041)</span> 
तमहं रक्षती विप्रं शापादनपकारिणम्।
पुत्रो मे त्वत्समो देव भवेदिति ततोऽब्रवम्॥ 16-32-13 <span class="RSN">(98042)</span> 
ततो मां तेजसाऽऽविश्य मोहयित्वा च भानुमान्।
उवाच भविता पुत्रस्तवेत्यभ्यगमद्दिवम्॥ 16-32-14 <span class="RSN">(98043)</span> 
ततोऽहमन्तर्भवने पितुश्चित्तानुरक्षिणी।
गूढोत्पन्नं सुतं बालं जले कर्णमवासृजम्॥ 16-32-15 <span class="RSN">(98044)</span> 
नूनं तस्यैव देवस्य प्रसादात्पुनरेव तु।
कन्याऽहमभवं विप्र यथा प्राह स मामृषिः॥ 16-32-16 <span class="RSN">(98045)</span> 
स मया सूढया पुत्रो ज्ञायमानोऽप्युपेक्षितः।
तन्मां दहति विप्रर्षे यथा सुविदितं तव॥ 16-32-17 <span class="RSN">(98046)</span> 
यदि पापमपापं वा यदेतद्विवृतं मया।
तं द्रष्टुमिच्छामि भगवन्व्यपनेतुं त्वमर्हसि॥ 16-32-18 <span class="RSN">(98047)</span> 
यच्चास्य राज्ञो विदितं हृदिस्थं भवतोऽनघ।
तं चायं लभतां काममद्यैव मुनिसत्तम॥ 16-32-19 <span class="RSN">(98048)</span> 
इत्युक्तः प्रत्युवाचेदं व्यासो वेदविदांवरः।
साधु सर्वमिदं भाव्यमेवमेतद्यथाऽऽत्थ माम्॥ 16-32-20 <span class="RSN">(98049)</span> 
अपराधश्च ते नास्ति कन्याभावं गता ह्यसि।
देवाश्चैश्वर्यवन्तो वै शरीराण्याविशन्ति वै॥ 16-32-21 <span class="RSN">(98050)</span> 
सन्ति देवनिकायाश्च संकल्पाज्जनयन्ति ये।
वाचा दृष्ट्या तथा स्पर्शात्संघर्षेणेति पञ्चधा॥ 16-32-22 <span class="RSN">(98051)</span> 
मनुष्यधर्मो दैवेन धर्मेण हि न दुष्यति।
इति कुन्ति विजानीहि व्येतु ते मानसो ज्वरः॥ 16-32-23 <span class="RSN">(98052)</span> 
सर्वं बलवतां पथ्यं सर्वं बलवतां शुचि।
सर्वं बलवतां धर्मः सर्वं बलवतां स्वकम्॥ ॥ 16-32-24 <span class="RSN">(98053)</span> 
 <span>
इति श्रीमन्महाभारते आश्रमवासिकपर्वणि पुत्रदर्शनपर्वणि द्वात्रिंशोऽध्यायः॥ 32 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-32-3 आगसस्त्यागैरपराधत्यागैः॥ 7-32-22 सघर्षेण रत्या॥
</span>

</span>
</div>
<h6 class="accordion-header">
आश्रमवासिकपर्व - अध्याय 033</h6>
<div class="accordion-content">
<h3>॥ श्रीः ॥</h3>
<h2>
16.33. अध्यायः 033 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
व्यासेन गान्धारींप्रति समरहतानां दुर्योधनादीनां सर्वेषां रात्रौ प्रदर्शनप्रतिज्ञानपूर्वकं धृतराष्ट्रादीनां विशिष्य गन्धर्वाद्यंशत्वकथनम्॥ 1 ॥ धृतराष्ट्रादिभिर्व्यासवचनाद्गङ्गातीरमेत्य बन्धुदर्शनौत्कण्ठ्येन कृच्छ्रादहर्यापनम्। 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-33-1x"
name="AzramavAsika-16-33-1x"><!--anchor--></a>व्यास उवाच।
</span>
भद्रे द्रक्ष्यसि गान्धारि पुत्रान्भ्रातॄन्स्वकान्गणान्।
वधूश्च पतिभिः सार्धं निशि सुप्तोस्थिता इव॥ 16-33-1 <span class="RSN">(98054)</span> 
कर्णं द्रक्ष्यति कुन्ती च सौभद्रं चापि यादवी।
द्रौपदी पञ्चपुत्रांश्च पितॄन्भ्रातॄंस्तथैव च॥ 16-33-2 <span class="RSN">(98055)</span> 
पूर्वमेवैष हृदये व्यवसायोऽभकवन्मम।
यदाऽस्मि चोदितो राज्ञा भवत्या पृथयैव च॥ 16-33-3 <span class="RSN">(98056)</span> 
न ते शोच्या महात्मानः सर्व एव नरर्षभाः।
क्षत्रधर्मपराः सन्तस्तथा हि निधनं गताः॥ 16-33-4 <span class="RSN">(98057)</span> 
भवितव्यमवश्यं तत्सुरकार्यमनिन्दिते।
अवतेरुस्ततः सर्वे देवा भागैर्महीतलम्॥ 16-33-5 <span class="RSN">(98058)</span> 
गन्धर्वाप्सरसश्चैव पिशाचा गुह्यराक्षसाः।
तथा पुण्यजनाश्चैव सिद्धा देवर्षयोपि च॥ 16-33-6 <span class="RSN">(98059)</span> 
देवाश्च दानवाश्चैव तथा देवर्षयोऽमलाः।
ते एते निधनं प्राप्ताः कुरुक्षेत्रे रणाजिरे॥ 16-33-7 <span class="RSN">(98060)</span> 
गन्धर्वराजो यो धीमान्धृतराष्ट्र इति श्रुतः।
स एव मानुषे लोके धृतराष्ट्रः पतिस्तव॥ 16-33-8 <span class="RSN">(98061)</span> 
पाण्डुं मरुद्गणाद्विद्धि विशिष्टतममच्युतम्।
धर्मस्यांशोऽभवत्क्षत्ता राजा चैव युधिष्ठिरः॥ 16-33-9 <span class="RSN">(98062)</span> 
कलिं दुर्योधनं विद्धि शकुनिं द्वापरं नृपम्।
दुःशासनादीन्विद्धि त्वं राक्षसान्शुभदर्शने॥ 16-33-10 <span class="RSN">(98063)</span> 
मरुद्गणाद्भीमसेनं बलवन्तमरिंदमम्।
विद्धिं त्वं तु नरमृषिमिमं पार्थं धनंजयम्। 
नारायणं हृषीकेशमश्विनौ यमजौ तथा॥  16-33-11 <span class="RSN">(98064)</span> 
द्विधा कृत्वाऽऽत्मनो देहमादित्यं तपतां वरम्।
लोकांश्च तापयानं वै कर्णं विद्धि पृथासुतम्॥ 16-33-12 <span class="RSN">(98065)</span> 
यः स वैरार्थमुद्भूतः संघर्षजननस्कतथा।
तं कर्णं विद्धि कल्याणि भास्करं शुभदर्शने॥ 16-33-13 <span class="RSN">(98066)</span> 
यश्च पाण्डवदायादो हतः षङ्मिर्महारथैः।
स सोम इह सौभद्रो योगादेवाभवद्द्विधा॥ 16-33-14 <span class="RSN">(98067)</span> 
द्रौपद्या सह संभूतं धृष्टद्युम्नं च पावकात्।
अग्रेर्भागं शुभं विद्धि राक्षसं तु शिखण्डिनम्॥ 16-33-15 <span class="RSN">(98068)</span> 
द्रोणं बृहस्पतेर्भागं विद्धि द्रौणिं च रुद्रजम्।
गाङ्गेयो वसुवीर्येण देवो मानुषतां गतः॥ 16-33-16 <span class="RSN">(98069)</span> 
एवमेते महाप्रज्ञे देवा मानुष्यमेत्य हि।
ततः पुनर्गताः स्वर्गं कृते कर्मणि शोभने॥ 16-33-17 <span class="RSN">(98070)</span> 
यच्च वै हृदि सर्वेषां दुःखमेतच्चिरं स्थितम्।
तदद्य व्यपनेष्यामि परलोककृताद्भयात्॥ 16-33-18 <span class="RSN">(98071)</span> 
सर्वे भवन्तो गच्छन्तु नदीं भागीरथीं प्रति।
तत्र द्रक्ष्यथ तान्सर्वान्ये हतास्तत्र संयुगे॥ 16-33-19 <span class="RSN">(98072)</span> 
<span class="speak">वैशम्पायन उवाच। 16-33-20x <span class="RSN">(8060)</span> </span>
इति व्यासस्य वचनं श्रुत्वा सर्वा जनस्तदा।
महता सिंहनादेन गङ्गामभिमुखो ययौ॥ 16-33-20 <span class="RSN">(98073)</span> 
धृतराष्ट्रश्च सामात्यः प्रययौ सह पाण्डवैः।
सहितो मुनिशार्दूलैर्गन्धर्वैश्च समागतैः॥ 16-33-21 <span class="RSN">(98074)</span> 
ततो गङ्गां समासाद्य क्रमेण स जनार्णवः।
निवासमकरोत्सर्वो यथाप्रीति यथासुखम्॥ 16-33-22 <span class="RSN">(98075)</span> 
राजा च पाण्डवैः सार्धमिष्टे देशे सहानुगः।
निवासमकरोद्धीमान्सस्त्रीवृद्धपुरःसरः॥ 16-33-23 <span class="RSN">(98076)</span> 
जगाम तदहस्चापि तेषां वर्षशतं यथा।
निशां प्रतीक्षमाणानां दिदृक्षूणां मृतान्नृपान्॥ 16-33-24 <span class="RSN">(98077)</span> 
अथ पुण्यं गिरिवरमस्तमभ्यगमद्रविः।
ततः कृताभिषेकास्ते नैशं कर्म समाचरन्॥ ॥ 16-33-25 <span class="RSN">(98078)</span> 
 <span>
इति श्रीमन्महाभारते आश्रमवासिकपर्वणि पुत्रदर्शनपर्वणि त्रयस्त्रिंशोऽध्यायः॥ 33 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 034</h6>
<div class="accordion-content">
<h3>॥ श्रीः ॥</h3>
<h2>
16.34. अध्यायः 034 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
व्यासेन निशायां गङ्गाजलावगाहनेन समाह्नाने पुरा समरनिहतैः कुरुपाण्डवोभयपक्षीयैः सर्वैः स्वस्वाभरणायुधवाहनादिभिः सह सलिलादुद्गम्य तीरोत्तरणम्॥ 1 ॥ धृतराष्ट्रेण व्यासप्रसादलब्धदिव्यचक्षुषा दुर्योधनादीनां सर्वेषामवलोकनम्॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-34-1x"
name="AzramavAsika-16-34-1x"><!--anchor--></a>वैशम्पायन उवाच।
</span>
ततो निशायां प्राप्तायां कृतसायाह्निकक्रियाः।
व्यासमभ्यगमन्सर्वे ये तत्रासन्समागताः॥ 16-34-1 <span class="RSN">(98079)</span> 
धृतराष्ट्रस्तु धर्मात्मा पाण्डवैः सहितस्तदा।
शुचिरेकमनाः सार्धमृषिभिस्तैरुपाविशत्॥ 16-34-2 <span class="RSN">(98080)</span> 
गान्धार्या सह नार्यस्तु सहिताः समुपाविशन्।
पौरजानपदश्चापि जनः सर्वो यथा वयः॥ 16-34-3 <span class="RSN">(98081)</span> 
ततो व्यासो महातेजाः पुण्यं भागीरथीजलम्।
अवतीर्याजुहावाथ सँर्वाल्लोकान्महामुनिः॥ 16-34-4 <span class="RSN">(98082)</span> 
पाण्डवानां च ये योधाः कौरवाणां च सर्वशः।
राजानश्च महाभागा नानादेशनिवासिनः। 
`प्रतीक्ष्य तस्थुस्ते सर्वे तेषामागमनं प्रति॥'  16-34-5 <span class="RSN">(98083)</span> 
ततः सुतुमुलः शब्दो जलान्ते जनमेजय।
प्रादुरासीद्यथायोगं कुरुपाण्डवसेनयोः॥ 16-34-6 <span class="RSN">(98084)</span> 
ततस्ते पार्थिवाः सर्वे भीष्मद्रोणपुरोगमाः।
ससैन्याः सलिलात्तस्मात्समुत्तस्थुः सहस्रशः॥ 16-34-7 <span class="RSN">(98085)</span> 
विराटद्रुपदौ चैव सहपुत्रौ ससैनिकौ।
द्रौपदेयाश्च सौभद्रो राक्षसश्च घटोत्कचः॥ 16-34-8 <span class="RSN">(98086)</span> 
कर्णदुर्योधनौ चैव शकुनिश्च महारथः।
दुःशासनादयश्चैव धार्तराष्ट्रा महाबलाः॥ 16-34-9 <span class="RSN">(98087)</span> 
जारासन्धिर्भगदत्तो जलसन्धश्च वीर्यवान्।
भूरिश्रवाः शलः शल्यो वृषसेनश्च सानुजः॥ 16-34-10 <span class="RSN">(98088)</span> 
लक्ष्मणो राजपुत्रश्च धृष्टद्युम्नस्सहात्मजः।
शिखण्डिपुत्राः सर्वे च धृष्टकेतुश्च सानुज॥ 16-34-11 <span class="RSN">(98089)</span> 
अचलो वृषकश्चैव राक्षसश्चाप्यलायुधः।
बाह्लिकः सोमदत्तश्च चेकितानश्च पार्थिवः॥ 16-34-12 <span class="RSN">(98090)</span> 
एते चान्ये च बहवो बहुत्वाद्ये न कीर्तिताः।
सर्वे भासुरदेहास्ते समुत्तस्थुर्जलात्ततः॥ 16-34-13 <span class="RSN">(98091)</span> 
यस्य् वीरस्य यो वेषो यो ध्वजो यच्च वाहनम्।
यद्वर्म यत्प्रहरणं तेन तेन स दृश्यते॥ 16-34-14 <span class="RSN">(98092)</span> 
दिव्यांबरधराः सर्वे सर्वे भ्राजिष्णुकुण्डलाः।
निर्वैरा निरहङ्कारा विगतक्रोधमत्सराः॥ 16-34-15 <span class="RSN">(98093)</span> 
गन्धर्वैरुपगीयन्तः स्तूयमानाश्च बन्दिभिः।
दिव्यमाल्यस्रजोपेतास्तथा दिव्याप्सरोवृताः॥ 16-34-16 <span class="RSN">(98094)</span> 
धृतराष्ट्रस्य च तदा दिव्यं चक्षुर्नराधिप।
मुनिः सत्यवतीपुत्रः प्रीतः प्रादात्तपोबलात्॥ 16-34-17 <span class="RSN">(98095)</span> 
दिव्यज्ञानबलोपेता गान्धारी च यशस्विनी।
ददर्श पुत्रांस्तान्सर्वान्ये चान्येऽपि मृघे हताः॥ 16-34-18 <span class="RSN">(98096)</span> 
तदद्भुतमचिन्त्यं च सुमहद्रोमहर्षमम्।
विस्मितः स जनः सर्वो ददर्शानिमिषेक्षणः॥ 16-34-19 <span class="RSN">(98097)</span> 
तदुत्सवमहोदग्रं हृष्टनारीनराकुलम्।
आश्चर्यभूतं ददृशे चित्रं पटगतं यथा॥ 16-34-20 <span class="RSN">(98098)</span> 
धृतराष्ट्रस्तु तान्सर्वान्पश्यन्दिव्येन चक्षुषा।
मुमुदे भरतश्रेष्ठ प्रसादात्तस्य वै मुनेः॥ ॥ 16-34-21 <span class="RSN">(98099)</span> 
 <span>
इति श्रीमन्महाभारते आश्रमवासिकपर्वणि पुत्रदर्शनपर्वणि चतुस्त्रिंशोऽध्यायः॥ 34 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 035</h6>
<div class="accordion-content">
<h3>॥ श्रीः ॥</h3>
<h2>
16.35. अध्यायः 035 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रधिष्ठिरादिभिर्ष्यासप्रसादोज्जीवितैर्हतपूर्वबन्धुभिः सह सँल्लापादिना यावद्रात्रिसुखविहरणम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-35-1x"
name="AzramavAsika-16-35-1x"><!--anchor--></a>वैशम्पायन उवाच।
</span>
ततस्ते पुरषश्रेष्ठाः समाजग्मुः परस्परम्।
विगतक्रोधमात्सर्याः सर्वे विगतकल्मषाः॥ 16-35-1 <span class="RSN">(98100)</span> 
विधिं परममास्थाय ब्रह्मर्षिविहितं शुभम्।
संहृष्टमनसः सर्वे देवलोक इवामराः॥ 16-35-2 <span class="RSN">(98101)</span> 
पुत्रः पित्रा च मात्रा च भार्याश्च पतिभिः सह।
भ्रात्रा भ्राता सखा चैव सख्या राजन्समागताः॥ 16-35-3 <span class="RSN">(98102)</span> 
पाण्डवास्तु महेष्वासं कर्णं सौभद्रमेव च।
सम्प्रहर्षात्समाजग्मुर्द्रौपदेयांश्चक सर्वशः॥ 16-35-4 <span class="RSN">(98103)</span> 
ततस्ते प्रीयमाणा वै कर्णेन सह पाण्डवाः।
समेत्य पृथिवीपाल सौहृदे च स्थिताऽभवन्॥ 16-35-5 <span class="RSN">(98104)</span> 
परस्परं समागम्य योधास्ते भरतर्षभ।
मुनेः प्रसादात्ते ह्येवं क्षत्रिया नष्टमन्यवः॥ 16-35-6 <span class="RSN">(98105)</span> 
असौहृदं परित्यज्य सौहृदे पर्यवस्थिताः।
एवं समागताः सर्वे गुरुभिर्बान्धवैः सह॥ 16-35-7 <span class="RSN">(98106)</span> 
पुत्रैश्च पुरुषव्याघ्राः कुरवोऽन्ये च पार्थिवाः।
तां रात्रिमकिलामेवं विहृत्य प्रीतमानसाः॥ 16-35-8 <span class="RSN">(98107)</span> 
मेनिरे परितोषेण नृपाः स्वर्गसदो यथा।
नात्र शोको भयं त्रासो नारतिर्नायशोऽभवत्॥ 16-35-9 <span class="RSN">(98108)</span> 
परस्परं समागम्य योधानां भरतर्षभ।
समागतास्ताः पितृभिर्भ्रातृभिः पतिभिः सुतैः। 
मुदं परमिकां प्राप्य नार्यो दुःखमथात्यजन्॥  16-35-10 <span class="RSN">(98109)</span> 
`देवलोकं गता ये च ये च ब्रह्मसदो गताः।
ये चापि वारुणं लोकं ये च गोलोकमाश्रिताः॥ 16-35-11 <span class="RSN">(98110)</span> 
तथा वैवस्वतं लोकं ये च यक्षानुपागताः।
राक्षसांश्च पिशाचांश्च कुरूंश्चापि तथोत्तरान्॥ 16-35-12 <span class="RSN">(98111)</span> 
विचित्राश्च गतीरन्ये ये प्राप्ताः कर्मभिर्नराः।
सर्वे ते तद्वयोरूपवेषास्तत्र समभ्ययुः॥'  16-35-13 <span class="RSN">(98112)</span> 
एकां रात्रिं विहृत्यैवं ते वीरास्ताश्च योषितः।
आमन्त्र्यान्योन्यमाश्लिष्य ततो जग्मुर्यथागतं॥ 16-35-14 <span class="RSN">(98113)</span> 
ततो विसर्जयामास लोकांस्तान्मुनिपुङ्गवः।
क्षणेनान्तर्हिताश्चैव प्रेक्षतामेव तेऽभवन्॥ 16-35-15 <span class="RSN">(98114)</span> 
अवगाह्य महात्मानः पुण्यां भागीरथीं नदीम्।
सरथाः सध्वजाश्चैव स्वानि वेश्मानि भेजिरे॥ 16-35-16 <span class="RSN">(98115)</span> 
देवलोकं ययुः केचित्केचिद्ब्रह्मसदस्तथा।
केचिच्च वारुणं लोकं केचित्कौबेरमाप्नुवन्॥ 16-35-17 <span class="RSN">(98116)</span> 
ततो वैवस्वतं लोकं केचिच्चैवाप्नुवन्नृपाः।
राक्षसानां पिशाचानां केचिच्चाप्युत्तरान्कुरून्॥ 16-35-18 <span class="RSN">(98117)</span> 
विचित्रगतयः सर्वे यानवाप्यामरैः सह।
आजग्मुस्ते महात्मानः सवाहाः सपदानुगाः॥ 16-35-19 <span class="RSN">(98118)</span> 
गतेषु तेषु सर्वेषु सलिलस्थो महामुनिः।
धर्मसीलो महातेजाः कुरूणां हितकृतदा। 
ततः प्रोवाच ताः सर्वाः क्षत्रिया निहतेश्वराः।  16-35-20 <span class="RSN">(98119)</span> 
यायाः पतिकृताँल्लोकानिच्छनति परमस्त्रियः।
ता जाह्नवीजलं क्षिप्रमवगाहन्त्वतन्द्रिताः॥ 16-35-21 <span class="RSN">(98120)</span> 
ततस्तस्य वचः श्रुत्वा श्रद्दधाना वराङ्गनाः।
श्वशुरं समनुज्ञाप्य विविशुर्जाह्नवीजलम्॥ 16-35-22 <span class="RSN">(98121)</span> 
विमुक्ता मानुषैर्देहैस्ततस्ता भर्तृभिः सह।
समाजग्मुस्तदा साध्व्यः सर्वा एवं विशाम्पते॥ 16-35-23 <span class="RSN">(98122)</span> 
एवं क्रमेणि सर्वास्ताः शीलवत्यः पतिव्रताः।
प्रविश्य तोयं निर्मुक्ता जग्मुर्भर्तृसलोकताम्॥ 16-35-24 <span class="RSN">(98123)</span> 
दिव्यरूपसमायुक्ता दिव्याभरणभूषिताः।
दिव्यमाल्यांबरधरा यथाऽऽसां पतयस्तथा॥ 16-35-25 <span class="RSN">(98124)</span> 
ताः शीलगुणसम्पन्ना विमानस्था गतक्लुमाः।
सर्वाः सर्वगुणोपेताः स्वस्थानं प्रतिपेदिरे॥ 16-35-26 <span class="RSN">(98125)</span> 
यस्य यस्य तु यः कामस्तस्मिन्काले बभूव ह।
तंतं विसृष्टवान्व्यासो वरदो धर्मवत्सलः॥ 16-35-27 <span class="RSN">(98126)</span> 
तच्छ्रुत्वा नरदेवानां पुनरागमनं नराः।
जहृषुर्मुदिताश्चासन्नानादेशगता अपि॥ 16-35-28 <span class="RSN">(98127)</span> 
`ते नष्टभयसङ्कल्पा नरा विगतकल्मषाः।
बभूवुः पौरवाःसर्वे तद्दृष्ट्वाऽऽश्चर्यमुत्तमम्॥'  16-35-29 <span class="RSN">(98128)</span> 
प्रियैः समागमं तेषां यः सम्यक् शृणुयान्नरः।
प्रियाणि लभते नित्यमिह च प्रेत्य चैव सः। 
इष्टबान्धवसंयोगमनायासमनामयम्॥  16-35-30 <span class="RSN">(98129)</span> 
यश्चैतच्छ्रावयेद्विद्वान्विदुषो धर्मवित्तमः।
स यशः प्राप्नुयाल्लोके परत्र च शुभां गतिम्॥ 16-35-31 <span class="RSN">(98130)</span> 
स्वाध्याययुक्ता मनुजास्तपोयुक्ताश्च भारत।
साध्वाचारा दमोपेता दाननिर्धूतकल्मषाः॥ 16-35-32 <span class="RSN">(98131)</span> 
ऋजवः शुचयः शान्ता हिंसानृतविवर्जिताः।
आस्तिकाः श्रद्दधानाश्च धृतिमन्तश्च मानवाः। 
श्रुत्वाऽऽश्चर्यमिदं पर्व ह्यवाप्स्यन्ति परां गतिम्॥  16-35-33 <span class="RSN">(98132)</span> 
`पुनस्ते दर्शनं प्राप्ताः पुनश्च परिकीर्तिताः।
पुनःपुनः प्रयच्छन्ति शृण्वतामभयं सदा॥' ॥  16-35-34 <span class="RSN">(98133)</span> 
 <span>
इति श्रीमन्महाभारते आश्रमवासिकपर्वणि पुत्रदर्शनपर्वणि पञ्चत्रिंशोऽध्यायः॥ 35 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 036</h6>
<div class="accordion-content">
<h3>॥ श्रीः ॥</h3>
<h2>
16.36. अध्यायः 036 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
त्यक्तदेहानामपि कुरुपाण्डवपक्षीयाणां कथं पुनरागमनमिति जनमेजयप्रश्नस्य सोपपत्तिकमुत्तरदानम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-36-1x"
name="AzramavAsika-16-36-1x"><!--anchor--></a>सौतिरुवाच।
</span>
एतच्छ्रुत्वा नृपो विद्वान्हृष्टोऽभूज्जनमेजयः।
पितामहानां सर्वेषां गमनागमनं तदा॥ 16-36-1 <span class="RSN">(98134)</span> 
अब्रवीच्च मुदा युक्तः पुनरागमनं प्रति।
कथं न त्यक्तदेहानां पुनस्तद्रूपदर्शनम्॥ 16-36-2 <span class="RSN">(98135)</span> 
इत्युक्तः स द्विजश्रेष्ठो व्यासशिष्यः प्रतापवान्।
प्रोवाच वदतांश्रेष्ठस्तं नृपं जनमेजयम्॥ 16-36-3 <span class="RSN">(98136)</span> 
<span class="speak">वैशम्पायन उवाच। 16-36-4x <span class="RSN">(8061)</span> </span>
अविप्रणाशः सर्वेषां कर्मणामिति निश्चयः।
कर्मजानि शरीराणि शरीराकृतयस्तथा॥ 16-36-4 <span class="RSN">(98137)</span> 
महाभूतानि नित्यानि भूताधिपतिसंश्रयात्।
तेषां च नित्यसंवासो न विनाशो वियुज्यताम्॥ 16-36-5 <span class="RSN">(98138)</span> 
अनाशया कृतं कर्म तस्य चेष्टः फलागमः।
आत्मा चैभिः समायुक्तः सुखदुःखमुपाश्नुते॥ 16-36-6 <span class="RSN">(98139)</span> 
अविनाश्यस्तथा नित्यं क्षेत्रज्ञ इति निश्चयः।
भूतानामात्मभावो यो ध्रुवोसौ संविजानताम्॥ 16-36-7 <span class="RSN">(98140)</span> 
यावन्न क्षीयते कर्म तावत्तस्य स्वरूपता।
क्षीणकर्मा नरो लोके रूपान्यत्वमुपाश्नुते॥ 16-36-8 <span class="RSN">(98141)</span> 
नानाभूतास्तथैकत्वं शरीरं प्राप्य संहताः।
भवन्ति ते तथा नित्याः पृथग्भावं विजानताम्॥ 16-36-9 <span class="RSN">(98142)</span> 
अश्वमेधश्रुतिश्चेयमश्वसंज्ञपनं प्रति।
लोकान्तरगता नित्यं प्राणा नित्या हि वाजिनः॥ 16-36-10 <span class="RSN">(98143)</span> 
अहं हितं वदाम्येतत्प्रियं चेत्तव पार्थिव।
देवयाना हि पन्थानः श्रुतास्ते यज्ञसंस्तरे॥ 16-36-11 <span class="RSN">(98144)</span> 
सुकृतो यत्र यज्ञस्ते तत्र देवा हितास्तव।
यदा समन्विता देवाः पशूनां गमनेश्वराः॥ 16-36-12 <span class="RSN">(98145)</span> 
गमिमन्तश्च तेनेष्ट्वा नान्ये नित्या भवन्त्युत।
नित्येऽस्मिन्पञ्चके वर्गे नित्ये चात्मनि पूरुषः॥ 16-36-13 <span class="RSN">(98146)</span> 
अस्य नाशं समायोगं यः पश्यति वृथामतिः।
वियोगे शोचतेऽत्यर्थं स बाल इति मे मतिः॥ 16-36-14 <span class="RSN">(98147)</span> 
वियोगे दोषदर्शी यः संयोगं स विसर्जयेत्।
असङ्गे सङ्गमो नास्ति दुःखं भावि वियोगजम॥ 16-36-15 <span class="RSN">(98148)</span> 
परापरज्ञस्त्वपरो नाभिमानादुदीक्षितः।
अपरज्ञः परां बुद्धिं स्पृष्ट्वा मोहाद्विमुच्यते॥ 16-36-16 <span class="RSN">(98149)</span> 
अदर्शनादापतितः पुनश्चादर्शनं गतः।
नाहं तं वेद्मि नासौ मां न च मेऽस्ति विरागता॥ 16-36-17 <span class="RSN">(98150)</span> 
येनयेन शरीरेणि करोत्ययमनीश्वरः।
तेनतेन शरीरेण तदवश्यमुपाश्नुते। 
मानसं मनसाऽऽप्नोति शरीरं च शरीरवान्॥ ॥  16-36-18 <span class="RSN">(98151)</span> 
 <span>
इति श्रीमन्महाभारते आश्रमवासिकपर्वणि पुत्रदर्शनपर्वणि षट्त्रिंशोऽध्यायः॥ 36 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-36-10 संज्ञपनं मारणम्॥ 7-36-11 नासौ मानादहङ्कारान्न च वेति विरागतामिति क.पाठः॥
</span>

</span>
</div>
<h6 class="accordion-header">
आश्रमवासिकपर्व - अध्याय 037</h6>
<div class="accordion-content">
<h3>॥ श्रीः ॥</h3>
<h2>
16.37. अध्यायः 037 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
जनमेजयेन परिक्षित्प्रदर्शने प्रार्थिते व्यासेन परिक्षितः शमीकमहर्षः शृङ्गीणश्च प्रदर्शनम्॥ 1 ॥ जनमेजयेनावभृथस्नानानन्तरमास्तिकपूजनपूर्वकं वैशम्पायनंप्रति कथावशेषकथनप्रार्थना॥ 2 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-37-1x"
name="AzramavAsika-16-37-1x"><!--anchor--></a>वैशम्पायन उवाच।
</span>
अदृष्ट्वा तु नृपः पुत्रान्दर्शनं प्रतिलब्धवान्।
ऋषेः प्रसादात्पुत्राणां स्वरूपाणां कुरूद्वह॥ 16-37-1 <span class="RSN">(98152)</span> 
स राजा राजधर्मांश्च ब्रह्मोपनिषदं तथा।
अवाप्तवान्नरश्रेष्ठो बुद्धिनिश्चयमेव च।  16-37-2 <span class="RSN">(98153)</span> 
विदुरश्च महाप्राज्ञो ययौ सिद्धिं तपोबलात्।
धृतराष्ट्रः समासाद्य व्यासं चैव तपस्विनम्॥ 16-37-3 <span class="RSN">(98154)</span> 
<span class="speak">जनमेजय उवाच। 16-37-4x <span class="RSN">(8062)</span> </span>
ममापि वरदो व्यासो दर्शयेत्पितरं यदि।
तद्रूपवेषवयसं श्रद्दध्यां सर्वमेव तत्॥ 16-37-4 <span class="RSN">(98155)</span> 
प्रियं मे स्यात्कृतार्थश्च स्यामहं कृतनिश्चयः।
प्रसादादृषिमुख्यस्य मम कामः समृद्ध्यताम्॥ 16-37-5 <span class="RSN">(98156)</span> 
<span class="speak">सौतिरुवाच। 16-37-6x <span class="RSN">(8063)</span> </span>
इत्युक्तवचने तस्मिन्नृपे व्यासः प्रतापवान्।
प्रसादमकरोद्धीमानानयच्च परिक्षितम्॥ 16-37-6 <span class="RSN">(98157)</span> 
ततस्तद्रूपवयसमागतं नृपतिं दिवः।
श्रीमन्तं पितरं राजा ददर्श स परीक्षितम्॥ 16-37-7 <span class="RSN">(98158)</span> 
शमीकं च महात्मानं पुत्रं तं चास्य शृङ्गिणम्।
अमात्या ये च निहता राज्ञस्तांश्च ददर्श ह॥ 16-37-8 <span class="RSN">(98159)</span> 
ततः सोवभृथे राजा मुदितो जनमेजयः।
पितरं स्नापयामास स्वयं सस्नौ च पार्थिवः॥ 16-37-9 <span class="RSN">(98160)</span> 
`परीक्षिदपि तत्रैव बभूव स तिरोहितः।'
स्नात्वा स नृपतिर्विप्रमास्तीकमिदमब्रवीत्। 
यायावरकुलोत्पन्नं जरत्कारुसुतं तदा॥  16-37-10 <span class="RSN">(98161)</span> 
आस्तीक विविधाश्चर्यो यज्ञेऽयमिति मे मतिः।
यदद्यायं पिता प्राप्तो मम शोकप्रणाशनः॥ 16-37-11 <span class="RSN">(98162)</span> 
<span class="speak">आस्तीक उवाच। 16-37-12x <span class="RSN">(8064)</span> </span>
ऋषिर्द्वैपायनो यत्र पुराणस्तपसो निधिः।
यज्ञे कुरुकुलश्रेष्ठ तस्य लोकावुभौ जितौ॥ 16-37-12 <span class="RSN">(98163)</span> 
श्रुतं विचित्रमाख्यानं त्वया पाण्डवनन्दन।
सर्पाश्च भस्मसान्नीता गताश्च पदवीं पितुः॥ 16-37-13 <span class="RSN">(98164)</span> 
कथंचित्तक्षको मुक्तः सत्यत्वात्तव पार्थिव।
ऋषयः पूजिताः सर्वे गतिर्दृष्टा महात्मनः॥ 16-37-14 <span class="RSN">(98165)</span> 
प्राप्तः सुविपुलो धर्मः श्रुत्वा पापविनाशनम्।
विमुक्तो हृदयग्रन्थिरुदारजनदर्शनात्॥ 16-37-15 <span class="RSN">(98166)</span> 
ये च पक्षधरा धर्मे सद्वृत्तरुचयश्च ये।
यान्दृष्ट्वा हीयते पापं तेभ्यः कार्या नमस्क्रिया॥ 16-37-16 <span class="RSN">(98167)</span> 
<span class="speak">सौतिरुवाच। 16-37-17x <span class="RSN">(8065)</span> </span>
एतच्छ्रुत्वा द्विजश्रेष्ठात्स राजा जनमेजयः।
पूजयामास तमृषिमनुमान्य पुनःपुनः॥ 16-37-17 <span class="RSN">(98168)</span> 
पप्रच्छ तमृषि चापि वैशम्पायनमच्युतम्।
कथावशेषं धर्मज्ञो वनवासस्य सत्तम॥ ॥ 16-37-18 <span class="RSN">(98169)</span> 
 <span>
इति श्रीमन्महाभारते आश्रमवासिकपर्वणि पुत्रदर्शनपर्वणि सप्तत्रिंशोऽध्यायः॥ 37 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-37-2 स धृतराष्ट्रो राजा विदुरश्च सिद्धिं ययौ इति द्वयोः सम्बन्धः। तत्रापि विदुरस्तपोबलात्। धृतराष्ट्रो व्यासं समासाद्येति सम्बन्धः॥ 7-37-15 पापविनाशं इतिहासमिति शेषः॥ 7-37-16 पक्षधराः पक्षस्थापकाः॥
</span>

</span>
</div>
<h6 class="accordion-header">
आश्रमवासिकपर्व - अध्याय 038</h6>
<div class="accordion-content">
<h3>॥ श्रीः ॥</h3>
<h2>
16.38. अध्यायः 038 
</h2>
 <span>
अथ पुत्रदर्शनपर्व ॥ 2 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
धृतराष्ट्रेण पुत्रदर्शनानन्तरं युधिष्ठिरादिभिः सह पुनः स्वाश्रमंप्रत्यागमनम्॥ 1 ॥ व्यासेन धृताष्ट्रंप्रति युधिष्ठिरादीनां नगरप्रस्थापनचोदना॥ 2 ॥ नगरंप्रति पुनरागमनमनिच्छतापि युधिष्ठिरेण धृतराष्ट्रस्य कुन्तीगान्धार्योश्च निदेशनिर्बन्धेन पुनः सर्वैःसह हास्तिनपुरं प्रत्यागमनम्॥ 3 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-38-1x"
name="AzramavAsika-16-38-1x"><!--anchor--></a>जनमेजय उवाच।
</span>
दृष्ट्वा पुत्रांस्तथा पौत्रान्सानुबन्धाञ्जनाधिपः।
धृतराष्ट्रः किमकरोद्राजा चैव युधिष्ठिरः॥ 16-38-1 <span class="RSN">(98170)</span> 
<span class="speak">वैशम्पायन उवाच। 16-38-2x <span class="RSN">(8066)</span> </span>
तद्दृष्ट्वा महदाश्चर्यं पुत्राणां दर्शनं पुनः।
वीतशोकः स राजर्षिः पुनराश्रममागमत्॥ 16-38-2 <span class="RSN">(98171)</span> 
इतरस्तु जनः सर्वस्ते चैव परमर्षयः।
प्रतिजग्मुर्यथाकामं धृताराष्ट्राभ्यनुज्ञया॥ 16-38-3 <span class="RSN">(98172)</span> 
पाण्डवास्तु महात्मानो लघुभूयिष्ठसैनिकाः।
अनुजग्मुर्महात्मानं सदारास्तं महीपतिम्॥ 16-38-4 <span class="RSN">(98173)</span> 
तमाश्रमगतं धीमान्ब्रह्मर्षिर्लोकपूजितः।
द्वैपायनोऽभ्युपागम्य राजानमिदम्नब्रवीत्॥ 16-38-5 <span class="RSN">(98174)</span> 
धृताष्ट्र महाबाहो शृणु कौरवनन्दन।
श्रुतास्ते ज्ञानवृद्धानामृषीणां पुण्यकर्मणाम्॥ 16-38-6 <span class="RSN">(98175)</span> 
अद्धाभिजनवृद्धानां वेदवेदाङ्गवेदिनाम्।
धर्मज्ञानां पुराणानां वदतां विविधाः कथाः॥ 16-38-7 <span class="RSN">(98176)</span> 
मा स्म शोके मनः कार्षीर्दिष्टे न व्यथते बुधः।
श्रुतं देवरहस्यं ते नारदाद्देवदर्शनात्॥ 16-38-8 <span class="RSN">(98177)</span> 
गतास्ते क्षत्रधर्मेण शस्त्रपूतां गतिं शुभाम्।
यथा दृष्टास्त्वया पुत्रास्तथा कामविहारिणः॥ 16-38-9 <span class="RSN">(98178)</span> 
युधिष्ठिरः स्वयं धीमान्भवन्तमनुरुध्यते।
सहितो भ्रातृभिः सर्वैःइ सदारः ससुहृज्जनः॥ 16-38-10 <span class="RSN">(98179)</span> 
विसर्जयैनं यात्वेष स्वराज्यमनुशासताम्।
मासः समधिकस्तेषामतीतो वसतां वने॥ 16-38-11 <span class="RSN">(98180)</span> 
एतद्धि नित्यं यत्नेन पदं रक्ष्यं नराधिप।
बहुप्रत्यर्थिकं ह्येतद्राज्यं नाम कुरूद्वह॥ 16-38-12 <span class="RSN">(98181)</span> 
इत्युक्तः कौरवो राजा व्यासेनामितबुद्धिना।
युधिष्ठिरमथाहूय वाग्मी वचनमब्रवीत्॥ 16-38-13 <span class="RSN">(98182)</span> 
अजातशत्रो भद्रं ते शृणु मे भ्रातृभिः सह।
त्वत्प्रसादान्महीपाल शोको नास्मान्प्रबाधते॥ 16-38-14 <span class="RSN">(98183)</span> 
रमे चाहं त्वया पुत्र पुरेव गजसाहये।
नाथेनानुगतो विद्वन्प्रियेषु परिवर्तिना॥ 16-38-15 <span class="RSN">(98184)</span> 
प्राप्तं पुत्रफलं त्वत्तः प्रीतिर्मे परमा त्वयि।
न मे मन्युर्महाबाहो गम्यतां मा चिरं कृथाः॥ 16-38-16 <span class="RSN">(98185)</span> 
भवन्तं चेह संप्रेक्ष्य तपो मे परिहीयते।
उपयुक्तं शरीरं च त्वां दृष्ट्वा धारितं पुनः॥ 16-38-17 <span class="RSN">(98186)</span> 
मातरौ ते तथैवेमे शीर्णपर्णकृताशने।
मम तुल्यव्रते पुत्र न चिरं वर्तयिष्यतः॥ 16-38-18 <span class="RSN">(98187)</span> 
दुर्योधनप्रभृतयो दृष्टा लोकान्तरं गताः।
व्यासस्य तपसो वीर्याद्भवतश्च समागमात्॥ 16-38-19 <span class="RSN">(98188)</span> 
प्रयोजनं चिरं वृत्तं जीवितस्य ममानघ।
उग्रं तपः समास्थास्येत्वमनुज्ञातुमर्हसि॥ 16-38-20 <span class="RSN">(98189)</span> 
त्वय्यद्य पिण्डः कीर्तिश्च कुलं चेदं प्रतिष्ठितम्।
श्वोवाऽद्य वा महाबाहो गम्यतां माचिरं कृथाः॥ 16-38-21 <span class="RSN">(98190)</span> 
राजनीतिः सुबहुशः श्रुता ते भरतर्षभ।
संदेष्टव्यं न पश्यामि कृतमेतावता विभो॥ 16-38-22 <span class="RSN">(98191)</span> 
<span class="speak">वैशम्पायन उवाच। 16-38-23x <span class="RSN">(8067)</span> </span>
इत्युक्तवचनं तं तु नृपो राजानमब्रवीत्।
न मामर्हसि धर्मज्ञ परित्यक्तुमनागसम्॥ 16-38-23 <span class="RSN">(98192)</span> 
कामं गच्छन्तु मे सर्वे भ्रातरोऽनुचरास्तथा।
भवन्तमहमन्विष्ये मातरौ च यतव्रतः॥ 16-38-24 <span class="RSN">(98193)</span> 
तमुवाचाथ गान्धारी मैवं पुत्र शृणुष्व च।
त्वय्यधीनं कुरुकुलं पिण्डश्च श्वशुरस्य मे॥ 16-38-25 <span class="RSN">(98194)</span> 
गम्यतां पुत्र पर्याप्तमेतावत्पूजिता वयम्।
राजा यदाह तत्कार्यं त्वया पुत्र पितुर्वचः॥ 16-38-26 <span class="RSN">(98195)</span> 
<span class="speak">वैशम्पायन उवाच। 16-38-27x <span class="RSN">(8068)</span> </span>
इत्युक्तः स तु गान्धार्या कुन्तीमिदमभाषत।
स्नेहबाष्पाकुले नेत्रे परिमृज्य विनीतवत्॥ 16-38-27 <span class="RSN">(98196)</span> 
विसर्जयति मां राजा गान्धारी च यशस्विनी।
भवत्यां बद्धचित्तस्तु कथं यास्यामि दुःखितः॥ 16-38-28 <span class="RSN">(98197)</span> 
न चोत्सहे तपोविघ्नं कर्तुं ते धर्मचारिणि।
तपसो हि परं नास्ति तपसा विन्दते महत्॥ 16-38-29 <span class="RSN">(98198)</span> 
ममापि न तथा राज्ञि राज्ये बुद्धिर्यथा पुरा।
तपस्येवानुरक्तं मे मनः सर्वात्मना तथा॥ 16-38-30 <span class="RSN">(98199)</span> 
शून्येयं च मही कृत्स्ना न मे प्रीतिकरी शुभे।
बान्धवा नः परिक्षीणा बलं नो न यथा पुरा॥ 16-38-31 <span class="RSN">(98200)</span> 
पाञ्चालाः सुभृशं क्षीणाः कन्यामात्रावशेषिताः।
न तेषां कुलकर्तारं कञ्चित्पश्याम्यहं शुभे॥ 16-38-32 <span class="RSN">(98201)</span> 
सर्वे हि भस्मासान्नीतास्ते द्रोणेन रणाजिरे।
अवशिष्टाश्च निहता द्रोणपुत्रेण वै निशि। 
चेदयश्चैव मत्स्याश्च दृष्टपूर्वास्तथैव नः॥  16-38-33 <span class="RSN">(98202)</span> 
केवलं वृष्णिचक्रं च वासुदेवपरिग्रहात्।
यद्दृष्ट्वा स्थातुमिच्छामि धर्मार्थं नार्थहेतुतः॥ 16-38-34 <span class="RSN">(98203)</span> 
शिवेन पश्य नः सर्वान्दुर्लभं तव दर्शनम्।
भविष्यत्यंब राजा हि तीव्रं चारप्स्यते तपः॥ 16-38-35 <span class="RSN">(98204)</span> 
एतच्छ्रुत्वा महाबाहुः सहदेवो युधांपतिः।
युधिष्ठिरमुवाचेदं बाष्पव्याकुललोचनः॥ 16-38-36 <span class="RSN">(98205)</span> 
नोत्सहेऽहं परित्यक्तुं मातरं भरतर्षभ।
प्रतियातु भवान्क्षिप्रं तपस्तप्स्याम्यहं वने॥ 16-38-37 <span class="RSN">(98206)</span> 
इहैव शोषयिष्यामि तपसेदं कलेवरम्।
पादशुश्रूषणेरक्तो राज्ञो मात्रोस्तथाऽनयोः॥ 16-38-38 <span class="RSN">(98207)</span> 
तमुवाच ततः कुन्ती परिष्वज्य महाभुजम्।
गम्यतां पुत्र मैवं त्वं वोचः कुरु वचो मम॥ 16-38-39 <span class="RSN">(98208)</span> 
आगमा वः शिवाः सन्तु स्वस्था भवत पुत्रकाः।
उपरोधो भवेदेवमस्माकं तपसः कृते॥ 16-38-40 <span class="RSN">(98209)</span> 
त्वत्स्नेहपाशबद्धा च हीयेयं तपसः परात्।
तस्मात्पुत्रक गच्छ त्वं शिष्टमल्पं च नः प्रभो॥ 16-38-41 <span class="RSN">(98210)</span> 
एवं संस्तंभितं वाक्यैः कुन्त्या बहुविधैर्मनः।
सहदेवस्य राजेन्द्र राज्ञश्चैव विशेषतः॥ 16-38-42 <span class="RSN">(98211)</span> 
ते मात्रा समनुज्ञाता राज्ञा च कुरुपुङ्गवाः।
अभिवाद्य कुरुश्रेष्ठमामन्त्रयितुमारभन्॥ 16-38-43 <span class="RSN">(98212)</span> 
<span class="speak">युधिष्ठिर उवाच। 16-38-44x <span class="RSN">(8069)</span> </span>
राज्यं प्रति गमिष्यामः शिवेन प्रतिनन्दितः।
अनुज्ञातास्त्वया राजन्गमिष्यामो विकल्मषाः॥ 16-38-44 <span class="RSN">(98213)</span> 
एवमुक्तः स राजर्षिर्धर्मराज्ञा महात्मना।
अनुयज्ञे जयाशीर्भिः पूजयित्वा युधिष्ठिरम्॥ 16-38-45 <span class="RSN">(98214)</span> 
भीमं च बलिनां श्रेष्ठं सान्त्वयामास पार्थिवः।
स चास्य सम्यङ्मेधावी प्रत्यपद्यत वीर्यवान्॥ 16-38-46 <span class="RSN">(98215)</span> 
अर्जुनं च समाश्लिष्य यंमौ च भरतर्षभौ।
अनुयज्ञे स कौरव्यः परिष्वज्याभिनन्द्य च॥ 16-38-47 <span class="RSN">(98216)</span> 
गान्धार्या चाभ्यनुज्ञाताः कृतपादाभिवादनाः।
जनन्या समुपाघ्राताः परिष्वक्ताश्च ते नृपम्॥ 16-38-48 <span class="RSN">(98217)</span> 
चक्रुः प्रदक्षिणं सर्वे वत्सा इव निवारणे।
पुनः पुनर्निरीक्षन्तः प्रचक्रुस्ते प्रदक्षिणम्॥ 16-38-49 <span class="RSN">(98218)</span> 
द्रौपदीप्रमुखाश्चैव सर्वाः कौरवयोषितः।
न्यायतः श्वशुरे वृत्तिं प्रयुज्य प्रययुस्ततः॥ 16-38-50 <span class="RSN">(98219)</span> 
श्वश्रूभ्यां समनुज्ञाताः परिष्वज्याभिनन्दिताः॥
संदिष्टाश्चेतिकर्तव्यं प्रययुर्भर्तृभिः सह॥ 16-38-51 <span class="RSN">(98220)</span> 
ततः प्रजज्ञे निनदः सूतानां युज्यतामिति।
उष्ट्राणां क्रोशतां चापि हयानां हेषतामपि॥ 16-38-52 <span class="RSN">(98221)</span> 
ततो युधिष्ठिरो राजा सदारः सहसैनिकः।
नगरं हास्तिनपुरं पुनरायात्सबान्धवः॥ ॥ 16-38-53 <span class="RSN">(98222)</span> 
 <span>
<h3>इति श्रीमन्महाभारते आश्रमवासिकपर्वणि पुत्रदर्शनपर्वणि अष्टत्रिंशोऽध्यायः॥ 38 ॥ ॥ समाप्तं चेदं पुत्रदर्शनपर्व  ॥ 2 ॥</h3>
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-38-12 बहवः प्रत्यर्थिनः प्रार्थयानाः शत्रवो यत्र तत्॥ 7-38-15 नाथेन त्वया॥ 7-38-24 अन्विष्ये सेविष्ये॥ 7-38-32 कथामात्रावशेषिता इति झ.पाठः॥ 7-38-35 अविषह्यं च राजा हीति झ.पाठः॥ 7-38-41 श्रेयसः परादीति क.ट.पाठः। शिष्ठमायुरिति शेषः॥ 7-38-49 निवारणे स्तनपानादिति शेषः॥ 7-38-50 तथैव द्रौपदी भद्रा पाण्ड्यजा भुजगेन्द्रजेति क.ठ.थ.पाठः॥
</span>

</span>
</div>
<h6 class="accordion-header">
आश्रमवासिकपर्व - अध्याय 039</h6>
<div class="accordion-content">
<h3>॥ श्रीः ॥</h3>
<h2>
16.39. अध्यायः 039 
</h2>
 <span>
अथ नारदागमनपर्व ॥ 3 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
कदाचन हास्तिनपुरमुपागतेन नारदेन पाण्डवान्प्रति धृतराष्ट्रादीनां स्वर्गप्राप्तिनिवेदनम्॥ धृतराष्ट्रे गान्धारीकुन्तीसञ्जयैः सह गङ्गायामाप्लुत्य स्वाश्रममागच्छति सति मध्येमार्गं दावाग्निना तत्परीवेष्टनम्॥ धृरराष्ट्रेण सञ्जय प्रत्यप्नितो दूरापसरणप्रेरणापूर्वकं कुन्तीगान्धारीभ्यां सह वन्हौ प्रवेशनम्॥ 3 ॥ ततः सञ्जयेन हिमवत्पर्वतंप्रति गमनम्॥ 4 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-39-1x"
name="AzramavAsika-16-39-1x"><!--anchor--></a>वैशम्पायन उवाच।
</span>
तेषु चोपनिवृत्तेषु पाण्डवेषु यदृच्छया।
देवर्षिर्नारदो राजन्नाजगाम युधिष्ठिरम्॥ 16-39-1 <span class="RSN">(98223)</span> 
तमभ्यर्च्य महाबाहुः कुरुराजो युधिष्ठिरः।
आसीनं परिविश्वस्तं प्रोवाच वदतांवरः॥ 16-39-2 <span class="RSN">(98224)</span> 
चिरात्तु नानुपश्यामि भगवन्तमुपस्थितम्।
कच्चित्ते कुशलं विप्र शुभं वा प्रत्युपस्थितम्॥ 16-39-3 <span class="RSN">(98225)</span> 
के देशाः परिदृष्टास्ते किं च कार्यं करोमि ते।
तद्ब्रूहि द्विजमुख्यस्त्वं ह्यस्माकं च प्रियोऽतिथिः।  16-39-4 <span class="RSN">(98226)</span> 
<span class="speak">नारद उवाच। 16-39-5x <span class="RSN">(8070)</span> </span>
चिरदृष्टोसि मेऽत्येवमागतोऽहं तपोवनात्।
परिदृष्टानि तीर्थानि गङ्गा चैव मया नृप॥ 16-39-5 <span class="RSN">(98227)</span> 
<span class="speak">युधिष्ठिर उवाच। 16-39-6x <span class="RSN">(8071)</span> </span>
वदन्ति पुरुषा मेऽद्य गङ्गातीरनिवासिनः।
धृतराष्ट्रं महात्मानमास्थितं परमं तपः॥ 16-39-6 <span class="RSN">(98228)</span> 
अपि दृष्टस्त्वया तत्र कुशली स कुरूद्वहः।
गान्धारी च पृथा चैव सूतपुत्रश्च संजयः॥ 16-39-7 <span class="RSN">(98229)</span> 
कथं च वर्तते चाद्य पिता मम स पार्थिवः।
श्रोतुमिच्छामि भगवन्यदि दृष्टस्त्वया नृपः॥ 16-39-8 <span class="RSN">(98230)</span> 
<span class="speak">नारद उवाच। 16-39-9x <span class="RSN">(8072)</span> </span>
स्थिरीभूय महाराज शृणु वृत्तं यथातथम्।
यथाश्रुतं च दृष्टं च मया तस्मिंस्तपोवने॥ 16-39-9 <span class="RSN">(98231)</span> 
वनवासनिवृत्तेषु भवत्सु कुरुनन्दन।
कुरुक्षेत्रात्पिता तुभ्य गङ्गाद्वारं ययौ नृप॥ 16-39-10 <span class="RSN">(98232)</span> 
गान्धार्या सहितो धीमान्वध्वा कुन्त्या समन्वितः।
संजयेन च सूतेन साग्निहोत्रः सयाजकः॥ 16-39-11 <span class="RSN">(98233)</span> 
आतस्थे स तपस्तीव्रं पिता तव तपोधनः। 
अग्निं मुखे समाधाय वायुभक्षोऽभवन्मुनिः॥  16-39-12 <span class="RSN">(98234)</span> 
वने स मुनिभिः सर्वैः पूज्यमानो महातपाः।
त्वगस्थिमात्रशेषः स षण्मासानभवन्नृपः॥ 16-39-13 <span class="RSN">(98235)</span> 
गान्धारी तु जलाहारी कुन्ती मासोपवासिनी।
संजयः षष्ठभुक्तेन वर्तयामास भारत॥ 16-39-14 <span class="RSN">(98236)</span> 
अग्नींस्तु याजकास्तत्र जुहुवुर्विधिवत्प्रभो।
दृश्यतोऽदृश्यतश्चैव वने तस्मिन्नृपस्य वै॥ 16-39-15 <span class="RSN">(98237)</span> 
अनिकेतोथ राजा स बभूव वनगोचरः।
ते चापि सहिते देव्यौ संजयश्च तमन्वयुः॥ 16-39-16 <span class="RSN">(98238)</span> 
संजयो नृपतेर्नेता समेषु विषमेषु च।
गान्धार्याश्च पृथा चैव चक्षुरासीदनिन्दिता॥ 16-39-17 <span class="RSN">(98239)</span> 
ततः कदाचिद्गङ्गायाः कच्छे स नृपसत्तमः।
गङ्गायामाप्लुतो धीमानाश्रमाभिमुखो ययौ॥ 16-39-18 <span class="RSN">(98240)</span> 
अथ वायुः समुद्भुतो दावाग्निरभवन्महान्।
ददाह तद्वनं सर्वं परिगृह्य समन्ततः॥ 16-39-19 <span class="RSN">(98241)</span> 
दह्यत्सु मृगयूथेषु द्विजिह्वेषु समन्ततः।
वराहाणां च यूथेषु संश्रयत्सु जलाशयान्॥ 16-39-20 <span class="RSN">(98242)</span> 
सम्प्रदीप्ते वने तस्मिन्प्राप्ते व्यसन उत्तमे।
निराहारतया राजा मन्दप्राणविचेष्टितः। 
असमर्थोऽपसरणे सुकृशे मातरौ च ते॥  16-39-21 <span class="RSN">(98243)</span> 
ततः स नृपतिर्दृष्ट्वा वह्निमायान्तमन्तिकात्।
इदमाह ततः सूतं संजयं जयतांवरः॥ 16-39-22 <span class="RSN">(98244)</span> 
गच्छ संजय यत्राग्निर्न त्वां दहति कर्हिचित्।
वयमत्राग्निना युक्ता गमिष्यामः परां गतिम्॥ 16-39-23 <span class="RSN">(98245)</span> 
तमुवाच किलोद्विग्नः संजयो वदतांवरः।
राजन्मृत्युरनिष्टोऽयं भविता ते वृथाऽग्निना॥ 16-39-24 <span class="RSN">(98246)</span> 
न चोपायं प्रपश्यामि मोक्षणे जातवेदसः।
यदत्रानन्तरं कार्यं तद्भवान्वक्तुमर्हति॥ 16-39-25 <span class="RSN">(98247)</span> 
इत्युक्तः संजयेनेदं पुनराह स पार्थिवः।
नैष मृत्युरनिष्टो नो निःसृतानां गृहात्स्वयम्॥ 16-39-26 <span class="RSN">(98248)</span> 
जलमग्निस्तथा वायुरथवाऽपि विकर्षणम्।
तापसानां प्रशस्यं ते गच्च संजय माचिरम्॥ 16-39-27 <span class="RSN">(98249)</span> 
इत्युक्त्वा संजयं राजा समाधाय मनस्तथा।
प्राङ्मुखः सह गान्धार्या कुन्त्या चोपाविशत्तदा॥ 16-39-28 <span class="RSN">(98250)</span> 
संजयस्तं तथा दृष्ट्वा प्रदक्षिणमथाकरोत्।
उवाच चैनं मेधावी युङ्क्ष्वात्मानमिति प्रभो॥ 16-39-29 <span class="RSN">(98251)</span> 
ऋषिपुत्रो मनीषी स राज चक्रेऽस्य तद्वचः।
सन्निरुध्येन्द्रियग्राममासीत्काष्ठोपमस्तदा॥ 16-39-30 <span class="RSN">(98252)</span> 
गान्धारी च महाभागा जननी च पृथा तव।
दावाग्निना समायुक्ते स च राजा पिता तव॥ 16-39-31 <span class="RSN">(98253)</span> 
संजयस्तु महाप्राज्ञस्तस्माद्दावादमुच्यत।
गङ्गाकूले मया दृष्टस्तापसैः परिवारितः॥ 16-39-32 <span class="RSN">(98254)</span> 
स तानामन्त्र्य तेजस्वी निवेद्यैतच्च सर्वशः।
प्रययौ संजयो धीमान्हिमवन्तं महीधरम्॥ 16-39-33 <span class="RSN">(98255)</span> 
एवं स निधनं प्राप्तः कुरुराजो महामनाः।
गान्धारी च पृथा चैव जनन्यौ ते विशाम्पते॥ 16-39-34 <span class="RSN">(98256)</span> 
यदृच्छयाऽनुव्रजता मया राज्ञः कलेवरम्।
तयोश्च देव्योरुभयोर्मया दृष्टानि भारत॥ 16-39-35 <span class="RSN">(98257)</span> 
ततस्तपोवने तस्मिन्समाजग्मुस्तपोधनाः।
श्रुत्वा राज्ञस्तदा निष्ठां न त्वशोचन्गतीश्च ते॥ 16-39-36 <span class="RSN">(98258)</span> 
तत्राश्रौषमहं सर्वमेतत्पुरुषसत्तम।
यथा च नृपतिर्दग्धो देव्यौ ते चेति पाण्डव॥ 16-39-37 <span class="RSN">(98259)</span> 
न शोचितव्यं राजेन्द्र स्वर्गस्थः पृथिवीपतिः।
प्राप्तवानग्निसंयोगं गान्धारी जननी च ते॥ 16-39-38 <span class="RSN">(98260)</span> 
<span class="speak">वैशम्पायन उवाच। 16-39-39x <span class="RSN">(8073)</span> </span>
एतच्छ्रुत्वा च सर्वेषां पाण्डवानां महात्मनाम्।
निर्याणं धृतराष्ट्रस्य शोकः समभवन्महान्॥ 16-39-39 <span class="RSN">(98261)</span> 
अन्तःपुराणां च तदा महानार्तस्वरोऽभवत्।
पौराणां च महाराज श्रुत्वा राज्ञस्तदा गतिम्॥ 16-39-40 <span class="RSN">(98262)</span> 
अहो धिगिति राजा तु विक्रुश्य भृशदुःखितः।
ऊर्ध्वबाहुः स्मरन्मातुः प्ररुरोद युधिष्ठिरः॥ 16-39-41 <span class="RSN">(98263)</span> 
भीमसेनपुरोगाश्च भ्रातरः सर्व एव ते।
`रुरुदुर्दुःखसंतप्ता वर्णयन्तः पृथां तदा॥ 16-39-42 <span class="RSN">(98264)</span> 
अन्तःपुरेषु च तदा सुमहान्रुदितस्वनः।
प्रादुरासीन्महाराज पृथां श्रुत्वा तथागताम्॥ 16-39-43 <span class="RSN">(98265)</span> 
तं च वृद्धं तथा दग्धं हतपुत्रं नराधिपम्।
अन्वशोचन्त ते सर्वे गान्धारीं च तपस्विनीम्॥ 16-39-44 <span class="RSN">(98266)</span> 
तस्मिन्नुपरते शब्दे मुहूर्तादिव भारत।
निगृह्य बाष्पं धैर्येण धर्मराजोऽब्रवीदिदम्॥ ॥ 16-39-45 <span class="RSN">(98267)</span> 
 <span>
इति श्रीमन्महाभारते आश्रमवासिकपर्वणि नारदागमनपर्वणि एकोनचत्वारिंशोऽध्यायः॥ 39 ॥
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
7-39-1 द्विवर्षोपनिवृत्तेष्विति झ.पाठः॥ 7-39-5 मे मयाऽतिचिरं दृष्टोऽसीत्यर्थः॥ 7-39-12 मुखे पिण्डान्समाधायेति क.ट.पाठः। वीटां मुखे समाधायेति झ.पाठः॥ 7-39-15 दृश्यतोऽदृश्यत इति। पश्यन्तमपश्यन्तं चानादृत्येत्यर्थः। नियमेन सान्निध्या भावात्॥ 7-39-27 विकर्षणं अनशनम्॥ 7-39-30 ऋषिपुत्रो व्यासपुत्र इति योगसमार्थ्यं सूचितम्॥
</span>

</span>
</div>
<h6 class="accordion-header">
आश्रमवासिकपर्व - अध्याय 040</h6>
<div class="accordion-content">
<h3>॥ श्रीः ॥</h3>
<h2>
16.40. अध्यायः 040 
</h2>
 <span>
अथ नारदागमनपर्व ॥ 3 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
युधिष्ठिरेण धृतराष्ट्रादिनिधनश्रवणेन भ्रातृभिः सह सकरुणं परिदेवनपूर्वकं सतिसंस्कृताग्नौ तेषां वृथाग्निना दाहं प्रत्यनुशोचनम्॥ 1 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-40-1x"
name="AzramavAsika-16-40-1x"><!--anchor--></a>युधिष्ठिर उवाच।
</span>
तथा महात्मनस्तस्य तपस्युग्रे च तस्थुषः।
अनाथस्येव निधनं तिष्ठत्स्वस्मासु बन्धुषु॥ 16-40-1 <span class="RSN">(98268)</span> 
दुर्विज्ञेया गतिर्ब्रह्मन्पुरुषाणां मतिर्मम।
यत्र वैचित्रवीर्योसौ दग्ध एवं वनाग्निना॥ 16-40-2 <span class="RSN">(98269)</span> 
यस्य पुत्रशतं श्रीमदभवद्बाहुशालिनः।
नागायुतबलो राजा स दग्धो हि दवाग्निना॥ 16-40-3 <span class="RSN">(98270)</span> 
यं पुरा पर्यवीजन्त तालवृन्तैर्वरस्त्रियः।
तं गृध्राः पर्यवीजन्त दावाग्निपरिकालितम्॥ 16-40-4 <span class="RSN">(98271)</span> 
सूतमागधसङ्घैश्च शयानो यः प्रबोध्यते।
धरण्यां स नृपः शेते विकृष्टो गृध्रवायसैः॥ 16-40-5 <span class="RSN">(98272)</span> 
न च शोचामि गान्धारीं हतपुत्रां यशस्विनीम्।
पतिलोकमनुप्राप्तां तथा भर्तृव्रते स्थिताम्॥ 16-40-6 <span class="RSN">(98273)</span> 
पृथामेव च शोचामि या पुत्रैश्वर्यमृद्धिमत्।
उत्सृज्य् सुमहद्दीप्तं वनवासमरोचयत्॥ 16-40-7 <span class="RSN">(98274)</span> 
धिग्राज्यमिदमस्माकं धिग्बलं धिक्पराक्रमम्।
क्षत्रधर्मं च धिग्यस्मान्मृता जीवामहे वयम्॥ 16-40-8 <span class="RSN">(98275)</span> 
सुसूक्ष्मा किल लोकस्य गतिर्द्विजवरोत्तम।
यत्समुत्सृज्य राज्यं सा वनवासमरोचयत्॥ 16-40-9 <span class="RSN">(98276)</span> 
युधिष्ठिरस्य जननी भीमस्य विजयस्य च।
अनाथवत्कथं दग्धा इति मुह्यामि चिन्तयन्॥ 16-40-10 <span class="RSN">(98277)</span> 
वृथा संतर्पितो वह्निः खाण्डवे सव्यसाचिना।
उपकारमजानन्स कृतघ्न इति मे मतिः॥ 16-40-11 <span class="RSN">(98278)</span> 
यत्रादहत्स भगवान्मातरं सव्यसाचिनः।
कृत्वा यो ब्राह्मणच्छद्म भिक्षार्थी समुपागतः॥ 16-40-12 <span class="RSN">(98279)</span> 
धिगग्निं धिक् च पार्थस्य विश्रुतां सत्यसन्धताम्।
इदं कष्टतरं चान्यद्भगवन्प्रतिभाति मे॥ 16-40-13 <span class="RSN">(98280)</span> 
वृथाऽग्निना समायोगो यदभूत्पृथिवीपतेः।
तथा तपस्विनस्तस्य राजर्षेः कौरवस्य ह॥ 16-40-14 <span class="RSN">(98281)</span> 
कथमेवंविधो मृत्युः प्रशास्य पृथिवीमिमाम्॥  16-40-15 <span class="RSN">(98282)</span> 
तिष्ठत्सु मन्त्रपूतेषु तस्याग्निषु महावने।
वृथाऽग्निना समायुक्तो निष्ठां प्राप्तः पिता मम॥ 16-40-16 <span class="RSN">(98283)</span> 
मन्ये पृथा वेपमाना कृशा धमनिसंतता।
हा तात धर्मराजेति मामाक्रन्दन्महाभये॥ 16-40-17 <span class="RSN">(98284)</span> 
भीम पर्याप्नुहि भयादिति चैवाभिवाशती।
समन्ततः परिक्षिप्ता माताऽभून्मे दवाग्निना॥ 16-40-18 <span class="RSN">(98285)</span> 
सहदेवः प्रियस्तस्याः पुत्रेभ्योधिक एव तु।
न चैनां मोक्षयामास वीरो माद्रवतीसुतः॥ 16-40-19 <span class="RSN">(98286)</span> 
तच्छ्रुत्वा रुरुदुः सर्वे समालिङ्ग्य परस्परम्।
पाण्डवाःक पञ्च दुःखार्ता भूतानीव युगक्षये॥ 16-40-20 <span class="RSN">(98287)</span> 
तेषां तु पुरुषेन्द्राणां रुदतां रुदितस्वनः।
प्रासादाभोगसंरुद्धे अन्वरौत्सीत्स रोदसी॥ ॥ 16-40-21 <span class="RSN">(98288)</span> 
 <span>
इति श्रीमन्महाभारते आश्रमवासिकपर्वणि नारदागमनपर्वणि चत्वारिंशोऽध्यायः॥ 40 ॥
</span>

</span>
</div>
</div>
<h6 class="accordion-header">
आश्रमवासिकपर्व - अध्याय 041</h6>
<div class="accordion-content">
<h3>॥ श्रीः ॥</h3>
<h2>
16.41. अध्यायः 041 
</h2>
 <span>
अथ नारदागमनपर्व ॥ 3 ॥
</span>
<h4>Mahabharata - AshramaVasika Parva - Chapter Topics</h4>
<span class="topic">
नारदेन युधिष्ठिरंप्रति दृथराष्ट्रादिदाहकाग्नेर्मन्त्रपूतत्वकथनम्॥ 1 ॥ युधिष्ठिरेण युयुत्सुपुरस्कारेण गान्धारीधृतराष्ट्रयो रुदकदानपूर्वकं कुन्त्याश्च विधिवच्छ्राद्धदानम्॥ 2 ॥ ततो नारदगमनानन्तरं प्रजापालनेन निजनगरे भ्रात्रादिभिः सह सुखविहारः॥ 3 ॥
</span>
<h4>Mahabharata - AshramaVasika Parva - Chapter Text</h4><div class="text">
<span class="speak">
<a id="AzramavAsika-16-41-1x"
name="AzramavAsika-16-41-1x"><!--anchor--></a>नारद उवाच।
</span>
नासौ वृथाऽग्निना दग्धो यथा तत्र श्रुतं मया।
वैचित्रवीर्यो नृपतिर्न ते शोच्यो नराधिप॥ 16-41-1 <span class="RSN">(98289)</span> 
वनं प्रविशतानेन वायुभक्षेण धीमता।
अग्नयः कारयित्वेष्टिमुत्सृष्टा इति नः श्रुतम्॥ 16-41-2 <span class="RSN">(98290)</span> 
याजकास्तु ततस्तस्य तानग्नीन्निर्जने वने।
समुत्सृज्य यथाकामं जग्मुर्भरतसत्तम॥ 16-41-3 <span class="RSN">(98291)</span> 
स विवृद्धस्तदा वह्निर्वने तस्मिन्नभूत्किल।
तेन तद्वनमादीप्तमिति ते तापसाऽब्रुवन्॥ 16-41-4 <span class="RSN">(98292)</span> 
स राजा जाह्नवीतीरे यथा ते कथितं मया।
तेनाग्निना समायुक्तः स्वेनैव भरतर्षभ॥ 16-41-5 <span class="RSN">(98293)</span> 
एवमावेदयामासुर्मुनयस्ते ममानघ।
ये ते भागीरथीतीरे मया दृष्टा युधिष्ठिर॥ 16-41-6 <span class="RSN">(98294)</span> 
एवं स्वेनाग्निना राजा समायुक्तो महीपते।
मा शोचिथास्त्वं नृपतिं गतः स परमां गतिम्॥ 16-41-7 <span class="RSN">(98295)</span> 
गुरुशुश्रूषया चैव जननी ते जनाधिप।
प्राप्ता सुमहतीं सिद्धिमिति मे नात्र संशयः॥ 16-41-8 <span class="RSN">(98296)</span> 
कर्तुमर्हसि राजेन्द्र तेषां त्वमुदकक्रियाम्।
भ्रातृभिः सहितः सर्वैरेतदत्र विधीयताम्॥ 16-41-9 <span class="RSN">(98297)</span> 
<span class="speak">वैशम्पायन उवाच। 16-41-10x <span class="RSN">(8074)</span> </span>
ततः स पृथिवीपालः पाण्डवानां धुरंधरः।
निर्ययौ सहसोदर्यः सदारश्च नरर्षभः॥ 16-41-10 <span class="RSN">(98298)</span> 
पौरजानपदाश्चैव राजभक्तिपुरस्कृताः।
गङ्गां प्रजग्मुरभितो वाससैकेन संवृताः॥ 16-41-11 <span class="RSN">(98299)</span> 
ततोऽवगाह्य सलिले सर्वे तु कुरुपुङ्गवाः।
युयुत्सुमग्रतः कृत्वा ददुस्तोयं महात्मने॥ 16-41-12 <span class="RSN">(98300)</span> 
गान्धार्याश्च पृथायाश्च विधिवन्नामगोत्रतः।
शाचं निवर्तयन्तस्ते तत्रोषुर्नगराद्बहिः॥ 16-41-13 <span class="RSN">(98301)</span> 
प्रेषयामास स नरान्विधिज्ञानाप्तकारिणः।
गङ्गाद्वारं कुरुश्रेष्ठो यत्र दग्धोऽभवन्नृपः।  16-41-14 <span class="RSN">(98302)</span> 
तत्रैव तेषां तुल्यानि गङ्गाद्वारेऽन्वशात्तदा।
कर्तव्यानीति पुरुषान्दत्तदेयान्महीपतिः॥ 16-41-15 <span class="RSN">(98303)</span> 
द्वादशेऽहनि तेभ्यः स कृतशौचो नराधिपः।
ददौ श्राद्धानि विधिवद्दक्षइणावन्ति पाण्डवः॥ 16-41-16 <span class="RSN">(98304)</span> 
धृतराष्ट्रं समुद्दिश्य ददौ स पृथिवीपतिः।
सुवर्णं रजतं गाश्च शय्याश्च सुमहाधनाः॥ 16-41-17 <span class="RSN">(98305)</span> 
गान्धार्याश्चैव तेजस्वी पृथायाश्च पृथक्पृथक्।
सङ्कीर्त्य नामनी राजा ददौ दानमनुत्तमम्॥ 16-41-18 <span class="RSN">(98306)</span> 
यो यदिच्छति यावच्च तावत्स लभते द्विजः।
शयनं भोजनं यानं मणिरत्नमथो धनम्॥ 16-41-19 <span class="RSN">(98307)</span> 
यानमाच्छादनं भोगान्दासीश्च समलङ्कृताः।
ददौ राजा समुद्दिश्य तयोर्मात्रोर्महीपतिः॥ 16-41-20 <span class="RSN">(98308)</span> 
ततः स पृथिवीपालो दत्त्वा श्राद्धान्यनेकशः।
प्रविवेश पुनर्धीमान्नगरं वारणाह्वयम्॥ 16-41-21 <span class="RSN">(98309)</span> 
ते चापि राजवचनात्पुरुषा ये गताऽभवन्।
सङ्कल्प्य तेषां कुल्यानि पुनः प्रत्यागमंस्ततः॥ 16-41-22 <span class="RSN">(98310)</span> 
माल्यैर्गन्धैश्च विविधैरर्चयित्वा यथाविधि।
कुल्यानि तेषां संयोज्य तदाचख्युर्महीपतेः॥ 16-41-23 <span class="RSN">(98311)</span> 
समाश्वास्य तु राजानं धर्मात्मानं युधिष्ठिरम्।
नारदोप्यगमत्प्रीतः परमर्षिर्यथोप्सितम्॥ 16-41-24 <span class="RSN">(98312)</span> 
एवं वर्षाण्यतीतानि धृतराष्ट्रस्य धीमतः।
वनवासे तथा त्रीणि नगरे दशपञ्च च॥ 16-41-25 <span class="RSN">(98313)</span> 
हतपुत्रस्य सङ्ग्रामे दानानि ददतः सदा।
ज्ञातिसम्बन्धिमित्राणां भ्रातॄणां स्वजनस्य च॥ 16-41-26 <span class="RSN">(98314)</span> 
युधिष्ठिरस्तु नृपतिर्नातिप्रीतमनास्तदा।
धारयामास तद्राज्यं निहतज्ञातिबान्धवः॥ ॥ 16-41-27 <span class="RSN">(98315)</span> 
 <span>
<h3>इति श्रीमन्महाभारते शतसाहस्र्यां संहितायां वैयासिक्यां आश्रमिवासिकपर्वणि नारदागमनपर्वणि एकचत्वारिंशोऽध्यायः॥ ॥ समाप्तं नारदागमनपर्व  ॥ 3 ॥ आश्रमवासिकपर्व च॥ 15 ॥ अस्यानन्तरं मौसलपर्व भविष्यति। तस्यायमाद्यः श्लोकः। वैशम्पायन उवाच। षट्त्रिंशे त्वथ सम्प्राप्ते वर्षे कौरवनन्दनः। ददर्श विपरीतानि निमित्तानि युधिष्ठिरः॥ इदमाश्रमवासिकपर्व कुंभघोणस्थेन टी.आर्. कृष्णाचार्येण टी.आर्.व्यासाचार्येण च मुम्बय्यां निर्णयसागरमुद्रायन्त्रे मुद्रापितम्। शकाब्दाः 1932 सन 1910.</h3>
</span>
</div><h4>Mahabharata - AshramaVasika Parva - Chapter Footnotes</h4>
<span class="footnotes">
16-41-15 तत्रैव तेषां कृत्यानीति झ.पाठः॥ 16-41-22 सङ्कल्प्य एकीकुत्य कुल्यानि अस्थीनि प्रत्यागमन् सङ्गामिति शेषः॥ 16-41-23 संयोज्य गङ्गयेति शेषः॥
</span>
</div>
</div>
</div>
<hr>
<center>AUM shantiH </center>
<CENTER>
<IMG SRC="https://sanskritdocuments.org/w_web_image/aumsm.gif" HEIGHT=13 WIDTH=15 BORDER=0>
</CENTER>
<a style="position: fixed; bottom:15px;right:15px;" href="#" title="Back to Top">
<img style="border: none;" src="https://sanskritdocuments.org/mirrors/mahabharata/to top button.gif"/></a>
</body>
</html>